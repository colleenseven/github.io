《政海轶闻》查看《政海轶闻》书评和最新更新以及相关书籍推荐请到《政海轶闻》专题网址http://www.xiabook.com/gudai/27086/ 




西后听政时

西后垂帘听政时，袁世凯以出卖戊戌六君子功任北洋总督，极意结交阉宦，使侦后意向以投其好，因之宠眷逾恒。其时国步方艰，朝庭罔恤民力，值后诞辰，疆吏搜珍选异，各出心裁，以贡品之良窳，卜恩眷之隆替。煌煌盛典，举国骚然，惟北洋大臣近在辇毂之下，独无所献，人咸咄咄称奇，然袁意别有所在也。某日，后巡观珍品，啧啧称赏。最后目注四堵，沉吟无语而出。宦者以告，袁猛省曰：“得之矣。”即搜集名画若干帧，盛饰以进。后大悦曰：“慰亭实获我心，吾正思此物，此物来矣。”袁所费最少，独邀青睐，其善伺意旨，诚不可及也。后袁当国，左右便佞亦师其故智，揣摩风气，袁亦不悟。以是知当大任者，其不为宵小所惑，盖亦鲜矣。
www.ｌzuoＷeＮ．ＣＯＭ



办共和

袁帝制自为，身败名裂。论者每归咎于左右之浸润，而不知左右皆窥意承志，发纵指示者乃其自身也。民国三四年，袁氏每与人谈之成绩如何，对各省大吏来京请训者亦以是为询。夫共和政体，信誓旦旦，岂容冠以“办”字？其蔑视共和可知，其以此为试办性质可知。然闻者初无以应，盖反对共和即为叛国行动，虽元首言外有物，亦无人敢宣之于口也。
www/xiaobook/com



君宪救国论

杨度知其隐，欲以一言为天下先。四年春，与袁长子克定谈及变更国体事，克定曰：“兹事体大，必罗致国中群彦，相与研讨，庶足以杜悠悠之口。任公（梁启超）领袖名流，得渠一言，贤于十万毛瑟也。”乃遣介邀梁至，克定先言曰：“近有人以共和不适国情，主张变更国体。先生谋国之忠，必有所见。”梁仓猝不知所答，久之，始期期曰：“吾生平所研究者，乃政体而非国体。”梁退，杨与克定谋曰：“推任公之意，盖只问立宪与否，而君主、民主非所计也。”是年夏，杨撰《》，命总统府内史夏寿田密呈袁氏。袁省览至再，语夏曰：“姑秘之。然所论列，灼见时弊，可寄湖北段芝贵精印数千册，以备参考。”自是春光泄漏，国人有以窥袁隐矣。
www.3gus.com



幕僚中三要角

时府中有内史若干，其首要为内史监，犹今之秘书长也，阮忠枢任之。阮随袁久，小站练兵时即为入幕宾。此外内史中杰出者，一为张一麟，亦小站旧人，资望逊于阮，信任几与相埒，以内史兼任机要局局长（隶属政事堂）；一为夏寿田，系陕抚夏时之嗣，少年掇高第，杨度为之推毂，治事勤敏，袁颇礼重之。袁昧爽即兴，盥栉竟，往签押房披阅案牍，习以为常。阮有烟霞癖，起床晏；张兼绾局务，亦未能如时入。夏乃独任其劳，鸡鸣即至，示尝后时。袁浏览绝疾，且阅且批，某也交政事堂、某也交军事统率办事处、某也交内史，批讫，纳之大红封套中，分发各处。其要件须作答或指示办法者，袁氏喃喃作语，夏则据案角振笔疾书，俄顷立就，殊惬袁意。其时国务院更名政事堂，徐世昌总揽一切，人呼“徐相国”，有呼“相国”而去姓者。下设左、右丞各一，左丞杨士琦，右丞钱能训。另设机要局，局长即张一麟。夏以新进，与袁不跬步离，近水楼台，得月宜早。尊如阮忠枢，亲如张一麟，外而政事堂，内而机要局，所得个中蕴秘，皆瞠乎其后。岂惟瞠乎其后而已，有留中未发者，且须就询于夏焉。夏权责日高，嫉之者亦日众，而袁氏真意所在，他人莫测高深者，夏独能心领神会，如见肺腑。杨度有荐贤之谊，夏感推毂之劳，故夏之所知者，杨亦能知之。而霹雳一声之君宪论，于是乎作矣。




春云渐展

是年七月，冯国璋进见，嗫嚅而言曰：“共和政体，行之数年，国人失望甚矣。愿总统多负责任，跻国家于富强之域。璋不敢壅于上闻，冀垂察焉。”袁叹曰：“子为国家谋，或无不当，为吾谋则失计甚矣！吾有子三人，皆不肖，倘吾君临天下，将难乎为继。若云传贤，则不如总统之为善也。”冯退而叩诸张一麟，张曰：“老头儿初无自帝之志，二三子为固宠计，长君之恶。此何等事？稍有常识者皆知其必不可为，吾知必不见信也。”冯又往询梁启超，梁亦曰：“聪明人那得做懵懂事？”冯乃释然南返。
时有美国行政法学专家古德诺氏，受聘为顾问，法制局参事林步随为其舌人。古将返国，袁叩以临别赠言，古曰：“言之幸勿见罪。贵国人民程度远逊欧美，躐等以行共和之制，是何异削足适履也。以吾观之，如改行君主政体，亡羊补牢，犹未为晚。”袁顾林步随曰：“书之。”是日，即以译文送《亚细亚报》发表。时外间对袁猜疑日甚，《亚细亚报》又为御用机关报，其所论述奚啻出自其口，因之益有山雨欲来风满楼之势。未几，即有杨度、孙毓筠、刘师培、李燮和、胡瑛、严复六人，联署发起研究国体之团体曰“筹安会”者出现。揭幕伊始，仅以“共和政体适用于中国与否”为研究之对象，浸假而及人的问题矣。之六子者，除杨、严外，几无一不与民党有甚深之关系，尤令人咄咄称奇。时人呼为“六君子”。
http://www.1tdw.com



一段老话

杨度倡君主立宪论，不自今始。欲明杨之言行及倡导君宪论之原委，当不嫌词费，远溯民国前。
清政不纲，民忧国辱，有志之士惧危巢之将倾，侨寓东瀛以兴亡为己责者，一时有雨后春笋之势。惟各有怀抱，各走极端，伐异党同，轧轹日甚。综其大别，不外种族革命与政治革命两途。其所揭橥者，一为民主立宪，一为君主立宪。持君宪论者，以为法治既修，一切有轨范之可循，即不必谈到对人问题，矧国步方艰，外侮日亟，苟召阋墙之衅，将贻解体之忧；主张民主立宪者，则谓治人治法，不可偏废，非我族类，其心必异，苟以茸之满廷操持宪政，是衣土偶以文绣也。两说聚讼，壁垒相当，其领导人物，一为老同盟会之中山先生，一为保皇党之梁启超。杨度依违其间，不作鲜明表示。盖彼持论与梁同，而保皇与否（即翊戴清室）则非所愿闻。时两派各有刊物，大吹大擂。保皇党刊物即梁氏主持之《新民丛报》，同盟会刊物为章太炎、汪精卫、胡汉民等所主持之《民报》。杨则独树一帜，创设《中国新报》与之鼎峙焉。
中山自南洋行抵东京，下车后首访杨度。杨寓饭田町，中山凡三宿始去。盖杨旷代逸才（此袁氏赠杨语），中山颇礼重之。欲祛其所惑，俾在民主旗帜下为一忠实同志，而杨意不欲。分袂时，中山侃侃言曰：“吾舌已敝，而君胶执如故。今可分道扬镳，以观最后之成败。”杨曰：“吾有一友人，与公宗旨吻合，当介以相见，必能相得益彰也。”中山颔之。其人即大名鼎鼎之黄兴。黄识孙乃出于杨度之力，此亦天下事之不可解者。
梁卓如（启超）文采斐然，为海内外论坛巨擘。主编《新民报》，家喻户晓，然阅者悦其文之美而鄙其见之陋。时留学界为种族革命之热烈情绪所包裹，相约不投稿。惟徐佛苏臭味相投，时时撰文为之补白焉（该报台柱，系蒋尊簋之尊人智由，别署观云）。《民报》出，一鸣惊人，传诵遍于海宇。杨度所主持之《中国新报》，其有力份子为熊范舆、薛大可、雷光宇等。先是，日本法政大学系日人梅谦次郎所主办，范源濂与之商，就该校组法政速成班，一年毕业。杨度、雷光宇均第一班毕业学生。其第二班毕业之列前茅者，第一名孔昭焱，康有为弟子，系保皇党中坚；第二名汪兆铭（精卫），同盟会健将，后为《民报》主笔；第三名熊范舆，则杨度信徒，《中国新报》要角也。该校速成班，亦可谓天下英雄尽入其彀矣。其后各省选派优秀分子纷纷往学，高谈法治，遂为一时风尚所趋。杨之君宪论，虽欠精确而意态温和，文辞婉约，不疾不徐，引人入胜。当时翕然从风者，实繁有徒。更有意志薄弱辈，彷徨歧路，几为杨所吸引焉。
旋杨因事归国，袁世凯、张之洞等交口称誉，荐之于朝，廷对称旨，赏四品京堂，委宪政编查馆提调。是为杨晋身仕阶之始，亦为与袁世凯结纳之始。无何，武昌起义，袁氏再起彰德，朝旨甫颁，杨即赴彰为之规划。宣统三年冬，摄政王谋缓和民气，出汪精卫于狱，杨且与汪组国事共济会。清帝将逊位，袁遣使南下议和，以杨久处扶桑，多与党人谋面，命秘密赴沪，协助一切。杨与黄兴等有旧，斡旋其间，颇竭心力。盖尔时之杨氏，不袒清室，不助民军，而以拥袁为唯一途径矣。
下书网



六君子之结合

筹安会未发生以前，徐佛苏、丁世峄辈上书袁氏，请改帝制。袁命夏午诒商之杨度，授意徐、丁组织研究国体之团体，以觇人心向背。袁意未欲杨氏参加，盖欲以不关痛痒之人为前驱，而留杨隐身幕后也。杨以为此辈望浅，不足以当大任，即挺身自任，总揽一切，仅邀丁、徐入会而已。孙毓筠夙为民党，在东瀛时与杨过从甚密。清末，孙与段某、权某潜赴江宁，有所营干，事发，江督端方下之狱。杨驰书营救，端许之，以孙口供数千言制版寄杨，所言皆主张政治革命，与杨不谋而合。光复后，孙曾任皖督，解职走京师。袁与寿州孙相国有旧谊，孙为其同族，以是颇推屋乌之爱，孙亦表示亲袁，密献帝制策。杨闻之，乃邀为筹安会发起人之一。严复为留学界先进，与袁克定交最厚；刘师培精研汉学，蜚声于时，均以学者被杨罗致。李燮和、胡瑛则民党中人，亦列名为君子。严事后语人：“余列名发起人，事前未知。晰子曾过我纵论时政，我告以所见。未几，报端即发现筹安会通启，列入贱名，是何异拉夫政策！”闻者唯唯而已。
下书网



梁任公一鸣惊人

筹安会发生之翌晨，徐佛苏（时任国务院参议）、袁思亮走晤杨度，谓兹事体大，胡不谋之任公。同时任公信徒蹇念益、汤学顿、陈国祥等群往谒杨曰：“任公握舆论界权威，倘失斯人，计左甚矣。”杨曰：“吾亦云然。”乃遣汤、蹇赴津，征梁同意。徐、袁则与蔡锷谋曰：“任公眼高于顶，耻为牛后。毋宁另树一帜，以任公为之首，庶可殊途同归也。”蔡以为善。议未定，而汤、蹇嗒焉懊丧，返自津门矣。
当汤、蹇之至津也，将有所陈说。任公未待其启齿，袖出《异哉所谓国体问题者》——文示之，二子相顾愕然。文中掊击袁氏不遗余力，二子不敢白来意，乃婉谏曰：“先生亮节高风，诚足以风末俗。然先生共和党首领也，获罪于当道，其如党人生计何？”梁曰：“吾志已决，成败利钝，非所逆睹。”二子商恳至再，梁乃删去其中声情激楚之文句。且致函晰子与之绝，谓：“吾人见虽歧，私交弥笃。今后各行其是，不敢以私废公，亦不必以公害私”云。原函甚长，清雅可诵。二子归，私叩张一麟：“国中清议如此，而项城一意孤行何也？”张曰：“项城何尝有此意？乃杨度、夏午诒辈冒天下之大不韪，媚兹一人。然项城明察秋毫，必有以自白。吾尝询之至再，是以知其然也。”张为袁之心腹，与共和党人近，其言如是，二子几疑前之种种误入杨度圈套。因之转辗传说，共和党人遂信袁氏无他，益服党魁卓识。而徐佛苏、袁思亮等拟另树一帜，以任公为之首者，至是亦寝其议矣。顾徐、袁之计划未成，而与筹安会争妍斗胜者，另有所谓“各省联合请愿会”，主持者为梁士诒。梁欲争杨度之功，而耻居其下，乃使沈云霈等为进一步之组织。盖筹安会仅以研究政体相标榜，请愿会则公然一实际劝进之团体矣。其时有人密询袁氏：“公欲称王称帝，自为之可耳。即不然，得群雄拥戴，于事良便。奚必假手群儒，制造民意？”袁笑曰：“吾不欲开武人干政之端。至于所谓民意，不经制造，安有真正之表现？吾为此，或亦未能免俗耳。”
ｗｗｗ．ｄｅｐｅａｔ．ｃｏｍ



蔡松坡崛起

无何，各省召开国民大会，对于君宪与共和问题以投票方式取决之。袁在伪造民意之下，窃据帝位，改元洪宪。而晴天霹雳之南倡义，遂于民国四年十二月昭示国人矣。唐继尧、蔡锷皆倡义人物，然国人讴歌蔡而不讴歌唐。蔡系湖南宝庆人，时务学堂学生。东渡留学时（日本士官学校）与杨度最善，休假日必饭于杨家。蔡所持为军国主义，必假手雄才大略之君主，始足以有为。与杨论政，如水乳之调融。归国后，管军南。癸丑冬间，自请解兵柄为天下先。旋走京师，与杨过从甚密，夏午诒亦时踵其门。袁氏以夏谈兵中肯綮，尝戏语曰：“文人不习戎事，非博识之文人也。不观曾、左辈，非以文人为统兵大员耶？吾必以子为陆军次长，以验吾说。”夏志之不忘。袁又谓：“小站宿将皆成废物。东邻虎视眈眈，国亡无日，欲修军备，苦乏将才。拟就南人之知兵者，畀以重任，简练新军，庶可去腐生新，适应时势。”辞气间隐有授蔡为参谋总长，主持练兵事务之意。时蔡任统率办事处处员兼经界局总裁。帝制议起，袁忌之甚，遣干卒侦其动静。蔡夷然如平日，杨、夏亦交口游扬，谓与蔡有乡谊，且持论夙合，必无他。袁疑稍释。将军府签名赞附帝制之日，蔡夷然居首，孙武次之。然蔡为任公弟子，任公反袁意决，共和党人袖手作壁上观。思深虑远之蔡氏，盖早知所以自处矣。
曩岁蔡督滇时，有黔人戴戡以黔代表资格来谒，后引滇军入黔靖难，以功擢贵州实业厅长，寻迁巡按使。一帆风顺，骤臻通显，戴自视亦西南之要角也。而袁氏藐之，民四冬撤其职，以交通部司长龙伯易攵继其任。戴北上谋活动，数谒袁，拒不纳。央人说项，始得一参政院参政。戴怒，誓有以报之，日言于蔡锷，谓“盖世枭雄，逆谋已显。滇黔旧部，棠爱犹存。倘公振臂一呼，行见举国景从，独夫自毙。某也愿掉三寸不烂之舌，为公游说，公其有志于斯乎？”蔡默然而意态殊不恶。无何，戴袱被南下，经沪返黔，被幽于捕房一宵。人疑为袁授意，而不知戴氏挟有违禁武器，有以致之也。
先是，蔡为滇督时，袁得谍报，谓有人劝蔡脱离中国版图，自建一国，加大汉王尊号。袁信手批“应查”二字，亦以为羌无故实，束之高阁矣。蔡既供职统率办事处，偶检积档，无意中发现是卷，颇涉忧疑。说者谓统率办事处以雷震春为中坚，雷系小站练兵时旧人。袁近来表示，北洋宿将已成时代之落伍者，将物色新才，充实军备，言下颇属望于蔡。雷忌之，故将秘件流露，使蔡不安而去。盖雷、蔡貌善而不相投，人所习见也。会民党由沪入滇者，知滇军非蔡不动，因遣何某携密本入京投蔡。不谓阴错阳差，疑云叠起。先是，天津盐商某与袁有瓜葛，前清末年，营业亏折，家产籍没，惟在京所置巨第由其戚保管，未入官。商有如夫人，事发时清检细软珠饰，命干仆携存戚家。事越数年，商墓木已拱，如夫人亦不知所终。惟干仆在，因从军跃为排长矣，隶于军警执法处。国人苟非健忘，当忆袁氏称帝时之军警执法处，其职权庞大无比，侦骑四出，杀人如草芥，“屠户”之名，遂加于处长陆建章冠上。旋陆调陕督，继之者为雷震春，以暴易暴，时人有“迅雷不及掩耳”之喻（其时北京茶馆，有“莫谈国事”之纸条榜诸座右）。此干仆也而排长者，回溯往事，历历如潮，所梦寐不忘者，即其手存之细软珠饰。因率健卒七八人按图索骥，讵门庭犹是，人物已非，盐商之戚移寓东城，赁居者乃为蔡锷。仆固伧夫，不辨朱紫，排闼而入，大呼检查，气象威猛，家人震骇，罔知所措。时蔡整戎装将入谒袁氏，闻声惊悸，不敢出。嗣辨为追寻失物，惊魂始定，岸然而出。仆睹状知误，踉跄遁去，然蔡饱受虚惊矣。仆离蔡宅后，询之路警，得商戚住址，往施咆哮，毕竟取得原物，欢跃而去云。同时，蔡从电话中质问雷震春，何事见罪，乃至派弁检查？雷力辩无之，蔡以实告，雷怒，杀仆以谢。然蔡适接滇中密书，中心忄匡怯，共和党人复从而构煽之，谓：“排长见杀，乃以掩人耳目。雷之不利于君，尚有何说？”蔡惧，托词治疾，东渡扶桑。无何，绕道入滇，申大义于天下矣。
http://www.7wenxue.com



康有为倒袁有功

天下事往往有发端至微，而影响所及出人意表者。先是，民党中有唐蟒、龚超、章勤士（章士钊之弟）等流落沪上，无以为炊，蹀躞马路中，摭拾巷谈，以遣岁月。唐为唐才常之子，以世谊频诣康有为之居。康固保皇党领袖，志复清室，思假袁氏窃国之机，使民国与独夫同归于尽，以收渔人之利。乃放言讨袁壁垒已成，彼獠旦暮必倒。绘影传声，穷描极相。唐等百无聊赖，骤聆高论，如服一剂清凉散，不察事由，遽电促李烈钧、方声涛等归国。李侨居美国，得电狂喜，匆治归装。抵沪，叩唐所见，唐曰：“康有为之言，谅不我欺也。”李等相偕访康，一询究竟。康惧，匿不与见，李等大窘，亦惟有相与蹀躞马路中，摭拾巷谈，以遣岁月而已。时谭延客上海，李、唐造访，乞番佛数尊，聊博一醉。谭曰：“此非长久计也，闻松坡间道入南，公等与赓（唐继尧字）夙共几砚，曷入滇以谋发展乎？”李方告以资斧已竭，谭倾囊予之。于是滇越道上，党人往来如织。其时唐继尧频电袁氏，谓某也踪迹诡奇、某也煽动军队，职不敢疏于防范，可纾钧座西顾之忧也。
www/xiaobook/com



陈二庵与汤芗铭

疆吏中，怂恿袁氏称帝最早者为陈二庵。陈外简川督时，诣府辞别，忽正容曰：“天下将乱，蜀尤不易治。若非大总统成竹在胸，当机立断，各省疆吏将彷徨无主，焉能竭其才智，共挽狂澜？管见所及，大总统不宜以个人为重，国家为轻，乞本悲天悯人之怀，为长治久安之计。”袁氏嘿然。陈长跽而请，泣数行下曰：“共和国体，为举世所诟病也久矣。亡羊补牢，犹未为晚。总统负天下苍生之重，忍以国家徇党人之私耶？”袁仍不应，徐曰：“汝姑与云台一谈。”云台者，袁氏长子克定字也。陈退，入字廊晤克定。克定意气高岸，有白眼加入之态。坐甫定，袁遣急卒至，朗声谓克定曰：“总统有命，大爷速备兰谱与陈将军约为兄弟。”克定乃改容款客。陈赴任后，首电劝进。无何，滇军倡义，川滇之战以起，纳溪一役，滇军未得手，然南中闻风慕义者，引满待发。陈知袁氏无能为，猝响应义师，通电暴袁罪恶，视倡义诸将领之语气殆有过焉。电末有袁逆密以巨款三千万元汇存英伦，将作逃亡计等语。时袁忧危成疾，阅电大忿，瞿然而起曰：“人心大变，乃至是耶！”言已，呃逆气喘，病加剧。人谓陈琳之檄可以愈头风，陈一电，则不啻袁之催命符。等是一陈，而袁氏逊阿瞒远矣。
湘督汤芗铭亦袁所宠眷，鉴于大势已去，电劝袁氏逊位。袁仰天叹曰：“吾不为帝位惜，吾为天下人心惜也。”
下 书 网



帝制取消袁氏谢世

某日宵分，徐世昌应府中急召，坌息至居仁堂，袁已力疾起，袖出电稿示之。徐频读频点首，读竟，称善不已。袁惨笑曰：“子以为当，即传命发出矣。”徐然之。电发，外间尚未及知，翌日始喧腾人口，知袁氏取消帝制矣。徐忠于清室，与袁私交弥笃。袁当国时延为国务卿，夷然任之而不辞。及袁称帝，事前未与谋，则亦故作痴聋，嘿嘿无所臧否，中心殊不谓然也。袁鉴于大势已去，翻然改图，徐则促成之，以符夙志。
夏午诒趋榻前叩袁曰：“总统取消帝制，事前胡未谋之他人？”袁叹曰：“吾昨观天象，见巨星陨地，此吾生平所再见矣。第一次所见亦同，不弥月，李文忠公薨逝。今又再见，吾体力虽健，而抱恙未瘳。矧吾家祖孙相承，未有逾五十九岁者，吾恰逢此年，恐不久于人世矣。”语意凄惋，夏不知所对。观此，则袁氏取消帝制，半由于烽燧满目，半由于精神错乱。越数日，袁果死。是日，张一麟入府，觅夏午诒，诟谇万端，夏瞠目无以应。
ＨＴＴＰ：／／



章太炎之名论

章太炎论袁失败，其关键在于以三人反对三人：其一，梁任公反对杨子；其二，张仲仁（一{鹿吝}）反对夏午诒；其三，雷震春反对蔡松坡。当时播为名言。盖任公为文，一泄千里，畅所欲言，为时下所传诵，其左右人心之力至伟。张、夏争宠，北洋宿将冯国璋遂不为袁用，共和党人亦弃其迁就事实之主张，挺而走险。至松坡避谤南下，首揭义旗，固伸其宿昔之怀抱，亦不可谓非震春有以激成之也。当帝制议起，驻京军警机关，孰不作鸡犬飞升之想。闻张一{鹿吝}阻挠帝制也，皆恨之刺骨，散发传单，危词恫吓。张疑系夏所嗾使，恚恨不可名状，庙堂逢面，漠然如不相识。后与共和党人周旋，其所宣示，竟以恶夏者恶帝制，不为袁氏留余地矣。旋调迁教育总长，而继任机要局长者，乃称臣最早之王式通。张不以为荣，且疑袁氏受人谗间，明予迁擢，实则摒诸门墙以外。他如主持各省请愿联合会之梁士诒、筹备大典之朱启钤，与六君子同为国人所共弃，尤不值得也。
袁氏为人心忍手辣，才足以济其恶，虽厚于袁者亦不能为之置辩。然有一事可为呼冤，即外传与日人订立二十一条外，另有密约，实无其事也。当时被迫签字，神志不宁者累日，谕丁佛言撰著《中日交涉失败史》，印五万册，密存山东模范监狱中。尝语左右曰：“勾践不忘会稽之耻，卒以沼吴。彼咄咄逼人者，终有肉袒牵羊之一日，此书乃可出而问世矣。”又聘学者及军事家组织东三省研究会，搜集国防材料，盖自朝鲜事件发生时，袁已洞见日人野心。迨践位元首，于日皇加冕时，仅命使官就近致贺。经外交部反复陈说，谓：“非常重典，各国皆派专使，矧吾近在邻封，尤不可忽。”袁始派周自齐往。日人侦其隐，竟婉言谢绝，以示报复（谓恐中国留学生滋扰，警卫不周，致惊专使云云）。凡此皆证明袁氏之无他也。
袁氏谢世之日，几上发现亲书二语曰“为日本去一大敌”、“看中国再造共和”。此殆留以自挽者欤？




内容

自民国以来，武人解兵柄，棠爱犹存者，蔡松坡一人而已。袁氏当国时，蔡税居京师，滇人相语曰：“蔡将军在，吾滇何至于此？”无何，筹安会起，蔡微服离京。袁密电滇督唐继尧，告以蔡将间道入滇，宜侦其踪迹。唐忌蔡甚深，即令阿迷州知事妥为布置。阿迷州为滇越铁道第三站，距昆明五百里，蔡入滇不能飞越而过。唐之不设伏于昆明，盖恶居杀蔡之名，而欲假手于人也。时滇军师旅长多与蔡有默契，蔡亦预知将不见容于唐也。主仆易装为乘客，抵阿迷州站遇刺，仆负创未死，暴徒逸，蔡固无恙也。即晚抵昆明，有湘籍师长沈某，蔡旧属也。蔡于昏暮中为不速之客，沈惊喜迎之。蔡曰：“袁氏叛国，事不可缓矣。”即夕，召师旅长之厚于己者集沈宅秘议。蔡侃侃陈词，泪随声下，与议者皆奋起曰：“一切唯公命，生死以之。”诘朝，蔡单骑谒唐于督署，唐骇然迎之。蔡率尔曰：“吾行阿迷州遇刺，幸免于厄，君有所闻否？”唐愕然而怒，厉声曰：“阿迷州知事太不知事，吾必有以创惩之。”蔡曰：“此必袁世凯诡谋。时过境迁，吾人当研究救时方策。”唐曰：“吾誓从公后，先与诸将谋何如？”蔡然之，即日召集军事会议，征询意见，而不知先一夕已行之矣。及时，将校咸集，蔡致词沉痛，略谓：“袁势方盛，吾人以一隅而抗全局，明知无望，然与其屈膝而生，毋宁断头而死。此次举义，所争者非胜利，乃中华民国四万万众之人格也。”语竟，诸将默然，视线集于唐，唐俯首无语。沈师长跃起曰：“蔡将军命，吾人罔敢或违。”众和之，声震屋瓦。唐慨然谓蔡曰：“君以为可者，吾亦可之，吾二人二而一者也。”旋举总司令，诸将之厚于蔡者皆欲唐行而以蔡为居者，盖疑唐不可恃，如居后方，恐生不测。蔡知其意，即以前驱自任，众无已，从之。席终，蔡谓诸将曰：“吾非不知君等意，然吾志在讨袁，若以责任属唐，自居后方，人其谓我何？”众皆叹服。及举兵，唐以羸师三千予之，蔡夷然任受。其时举义布告，列唐为首。然先一日唐尚出有布告，其衔名为“勋二位开武将军督理南军务一等侯唐”，末署洪宪年号。张贴布告之公役不敢以新布告加于旧布告之上，乃横陈而并列之。有恶唐者，摄入镜箱，制为铜版，以彰其隐焉。
蔡生平不好货财，整躬示范，部属皆不敢妄取一介。其后吴佩孚亦不好货财，而吴部多贪婪，吴不之察，人喻为“粪夫”，意谓吴氏仅能洁己，前后皆为秽物也。今之武人，求为粪夫又不可得矣。蔡律部下严，触刑章，必治以应得之咎。从蔡游者恒贫乏无以为生，稍失检，且陷法网焉。人谓蔡之冷峭，有威可畏而无德可怀，然人民之讴思至今罔替，是又足以为训矣。先是，日本士官校同学中有四杰之誉：一蔡锷，二蒋方震，三张孝准，四周家树。之四子者，习武功而兼擅文事，学友美之。其后蒋为军事学者，今息影沪上。张赴德补习陆军，归国后任湘省榷运局长，用非其才，后以体肥重，暴卒于饮宴间。周仅任陆军部部员及留日监督，以吟咏问世，类文士所为，亦郁郁以卒。四杰中湘人居其三，而蔡勋业冠侪辈，是亦有幸有不辛也。
帝制取消，袁亦一病不起，黄陂代位，蔡以功授川督。蔡体固羸，夙撄肺病，戎马仓皇中，饷弹不继，忧危郁于腠理，日即沉绵。督川令下，蔡已不自支，乃赴日就医，委川事于罗佩金、戴戡。东渡后，卒以病入膏肓，长辞人世，举国为之震悼。蔡平时廉介自矢，故其死也，家人几无以自存。政府恤典及部属赙金数不盈万，遗族至今仍在窘乡，国人之所以报元勋者亦薄矣。闻蔡易箦前草遗书一通，自暴其志，谓：“本人少年时，羡东邻强盛，恒抱持军国主义。是项主义，非大有为之君，不足以鞭策而前，故政体孰善，尚乏绝端之证断。后因袁氏民意，帝制自为，逞个人篡窃之私，不惜以一手掩饰天下人耳目，爰伸正谊，以争国民人格。湘人杨度，曩倡《君宪救国论》，附袁以行其志，实具苦衷，较之攀附尊荣者，究不可同日语。望政府为国惜才，俾邀宽典”云云。然政府以杨甘冒不韪，卒下通缉令，是书亦隐而未发也。滇唐之于蔡将军也，生前畏其得军心，死后又恶其名之益彰，乃于昆明南门外自勒纪功碑，大书“会泽唐公再造共和纪念碑”，过此者嗤之以鼻。人有议建蔡祠者，唐不能拒。祠落成，褊小无隙地，皆唐授意匠人为之也。有誉蔡者，唐必怫然现于其面。言谈之顷，深以蔡死为幸。蔡死后，唐每出必乘黄轿，从者塞途。部属妻女之有艳色者，必诱之入彀。曩助松坡举义之沈师长，某日应唐召宴，饮甚乐，归家，夜半而卒。南遂成恐怖世界。然十六年唐亦无疾而逝，闻者骇然。或谓唐以之加诸人者，人亦以之加诸唐，其言亦近似。
吾述松坡事甫竟，友人来告曰：“君所以美之者至矣。民国以来，武人如松坡者，诚不多觏。然吾人为忠实的论断，正不必为贤者讳。松坡为人，盖富于英雄思想而非圣贤之徒也。先是，松坡督滇时，恒以蹙处一隅，不能展其骥足为憾。川滇之争，松坡实有以启之，而未能如其志。袁氏当国，松坡以为可有与为也，将往佐之。袁未能推心置腹，且防之者备至。袁意以美爵老其志，使不为己患足矣。然松坡与庸人做官不做事之心理，适相背驰，彼以事业为重，私福为轻，怀抱中恒欲得人而事，挟雷霆万钧之力，俾国势转弱为强，与今日希忒那、慕沙里尼之流若合符节也。既失志于袁，不能不别求生路。滇中倡义，谓为主义之争，毋宁视为英雄思想所驱使。且松坡不慊于袁，尤以陈宦为之梗。陈小有才，善伺袁颜色，怀中挟正反两策，知袁之将正也，以正策进，反亦如之。遇袁躇踌莫决，陈则申述各有利害，不置论断。”袁笑曰：“二庵（陈字）实获我心也。”不知其策皆预蓄胸中，背诵如流而已。袁左右皆见用于陈，故能知其隐而投之。袁尝语人曰：“松坡良不恶，然未若二庵也。”松坡闻而恶之。盖不独陈居己上，非所任受；即置与哙伍，亦有所不屑也。况有雷震春辈妨功忌能，松坡益不可一日留矣。其后滇军首出四川，当之者适为陈（其时陈为川督）。说者谓松坡深有用意，一以竟曩岁未竟之志，二则使袁知二子孰贤。此虽近于穿凿附会，闻者不能无感焉。松坡生平，清廉罕匹。曩为滇督，解职时几无以成行，滇人赆以万金。其后将星既陨，遗一妾流落昆明，今仍未归，已不知所终矣。松坡所短，在襟怀褊狭，岸然不能容物。国人恒谓成大业者，必以休休有容为先，泱泱大国之民，尤不宜示人以不广。松坡无禄，意中事也。然吾闻世界民族以英人为最褊狭，使其褊狭之性范于正义，济以坚忍，虽褊狭乎何伤？英人不失为泱泱大国之民者以此。若夫频遭横逆，夷然无忤，驯至挫辱重重，不知人间有羞愧事而自诩其休休有容者，吾未见其可也。
www.shutxt.com



内容

民国以来，政场中兔起鹘落之人物不乏其选，然未有如黔人戴戡之昙花一现者。清末，戴东渡日本，习手工业。返国后，以乡谊走依陈国祥。陈长河南法政学校，怜其无归，雇为司出纳之小职员，月薪才四十元耳。时教务长为熊范舆，戴曲意结纳之。戴原名桂龄，字锡九，恶其不雅，某君为之更名曰戡，字循若，欣然受之。无何，李经羲督滇，招熊入幕。戴请从，许之，得任滇省某矿局事务员，以是获交于唐继尧。辛亥，贵州为哥老会所据。戴说唐曰：“会匪乌合之众，黔人倒悬未解。公如愿往，弟为导焉，黔乱不足平也。”唐从之，果迎刃而解。戴以功授实业司司长，距其月薪四十元之生活，才数年耳。黔中人才消乏，戴外结滇军，羽毛丰满。未几，擢巡按使，俨然大吏。袁世凯以其名不见经传，撤之。戴北上谒袁，阍者不为通，窘甚。营谋累月，始位以参政。戴恶其不加青睐也，蓄志倒袁。时旅京黔绅入籍共和党者甚多，蹇念益、陈国祥皆是也。戴频与往来，得识党魁梁启超，梁固不慊于袁者。戴喜曰：“今而后吾知所以自处矣。”乃往谒蔡锷，以倒袁之策进，蔡默然不置可否而倾注良切，戴揖而退曰：“知公忠义之士，聊献刍尧。吾将先入西南，为公前驱。苟得志，毋相忘。”即日袱被南下，转辗入滇，假蔡名游说诸将，且述袁必败，故作妄语以证之。诸将曰：“蔡将军来，吾侪执鞭以从其后。”戴据情报蔡。蔡至，义帜张，洪宪倒。戴随蔡入川，与罗佩金分任督、长。未几，蔡因病去国。川人仇滇军，罗佩金走，戴摄督篆。斯时也，戴功业灿然，不同流俗。惜好运不常，寻为川人所戮，年未四十也。
www．Ｌｚｕｏｗｅｎ．ｃｏｍ



内容

熊希龄，湖南凤凰人。父为水师管带。凤凰僻在湘边，风俗固陋。熊少年掇巍科，蜚声词苑，湘大吏争礼重之。时陈宝琛为巡抚，黄遵宪为臬司，李经羲为粮道，梁启超入湘主讲时务学堂，会谭嗣同、唐才常、皮锡瑞等创南学会，熊与之臭味相投，时人目为新党。有恶之者为撰联曰：“四足不停，到底有何能干？一耳偏听，晓得什么东西！”上联讽熊，下联则讥陈抚之无识也。戊戌政变，熊奉旨削职，交地方官严加管束。赵尔巽抚湘时，党禁稍解。适常德知府朱其懿（江苏宝山人）倡导新学，设西路师范传习所及德山小学，耳熊名，延执教鞭。熊丧偶有年，朱妻之以女弟，即世所称熊夫人朱其慧女士是也。熊幼承父教，颇习戎事，至是短服快靴，呼立正，任体操教员。湘西士风丕变，负笈远游者踵相接，熊预有力焉。赵抚夙重熊，以兴学为由奏请开复，廷旨俞允，熊遂纳粟为候补道，分发江苏。苏抚陈启泰，湘人也，委充工商局总办。时清廷渐行新法，熊常以条款献之当道，老生舌挢莫下，以是名益噪，身兼十余差，各省督抚争欲罗为己用。
清末，熊希龄以参赞名义随五大臣出洋，抵新金山，下榻某旅馆。一日，熊自外归。楼数层，设备相类，熊以电梯上，误登另一层，左折右转，昂然推扉入。一西妇方裸卧，睹熊状疑为暴客，锐声呼。旅客咸集，熊茫然不解，操华语曰：“此吾寝处地，何来夫人高据吾榻？”喧呶间，熊友梁鼎甫至，急挽其臂曰：“君误矣！君所居为上一层。”熊悟，赧然而退，群客大噱。
赵尔巽调迁东三省总督时，召熊往，畀以盐运使实缺，于是又以财政干员闻矣。辛亥之役，清鼎革，熊适居京师，项城慕之，任为临时政府财政总长。时值民主之制甫成，熊醉心西俗，以组党自任，创共和党。旋外放为热河都统。热河行宫为清室宝藏，自熊莅职，外间颇有宝玉大弓之讥。
民党失势后，项城任熊为国务总理，组名流内阁。时群情望治，深为国家得人庆。项城欲以杨度为教育总长，熊谓杨曰：“请子帮忙何如？”杨应声曰：“帮忙不帮闲。”意谓教育闲曹，其志不在此也。熊默然。项城喻其意，不复相强。项城蓄谋叛国，以国会不便于己，下令解散，熊阁副署之，举国大哗。洪宪事起，熊适还乡迎母，得置身事外。无何，洪宪倒，黄陂嗣位，梁启超以反对帝制功，物望归之，熊则以副署解散国会令之嫌为议员所扼，未能脱颖而出，乃隐于慈善事业。
熊有季常癖。夫人妒甚，喜经商，屡试屡败，熊束于阃威，莫敢究诘，终身未敢置妾。夫人逝，熊爽然如脱犴狴。益信道家言，习吐纳术，后续娶毛女士。中日事变后熊离沪他适，卒于港。
下/书 网xiabook.com



内容

徐绍祯，字固卿，广东番禺县人，曾任福建武备学堂总办及江西常备军统领。光绪某年，李兴锐为两江总督，重徐名，调为两江兵备处总办，畀以创练新军之责，成立第九镇。吾国之有征兵制，自此始。其后石头城下喋血鏖兵以争国族之人格者，皆徐一手所植也。无何，简苏松镇总兵，会江北提督王士珍丁忧，清廷命徐摄篆。当是时，革命潮流已沛然莫之能御，徐与党人通声息，兼收并蓄以培其朝气，志士从之者如归市。帐下健儿如营长柏文蔚、冷、赵声，排长叶开鑫，什长徐源泉、方振武，号兵孙殿英，兵士张宗昌等，其后皆扶摇直上，位跻显秩，粉骨糜驱者有人，弄权藐法者有人，此则非徐始料所及也。辛亥之役，武昌首揭义旗，志士陈英士、柏文蔚、冷、赵声等密谋响应，拥徐为主将，第九镇假名秋操移集雨花台、马神庙、秣陵关一带。时总督张人骏、将军铁良睹灌火之亘天，靡不股栗。巨憝张勋以钦差江防大臣居一枝园，江防军驻浦口，连营蔽野，军容甚盛，江南一角之地隐然以张为重，总督、将军辈伴食画诺而已。张固伧夫，对截发革履之士概目为乱党，不待鞫讯即置之重典，花牌楼、大行宫人头累累，竿于通衢。行人相顾失色，辎流中人裹足不敢出，惧池鱼之殃也。浮桥、一枝园一带刁斗森严，鹰犬塞路，人人避道而行，视张邸若魔窟焉。扰攘经旬，战鼓骤作，第九镇兵士拔刀嗔目与民贼相周旋。无如饷绌械窳，援师不继，败退至丹阳。徐只身走沪晤陈英士，痛哭曰：“大敌当前，羸师不济，有何面目见江东志士耶？”陈与于右任力慰之，宴之于一枝香。陈持剪在手曰：“今日为固公剪断烦恼丝，以示再接再厉之决心。”徐怡然。
即日议组江浙联军再举攻宁，仍推徐为联军总司令，下设各省司令，计宁军司令伯文蔚、镇军司令杜述庆、苏军司令刘之洁、沪军司令洪承典、浙军司令朱瑞、粤军司令黎天才等，并以于右任为总部秘书长，孙毓筠副之，马良为内务司长（总部内设各司，犹今之各处也）。议既定，即日集三万元为军费，送徐就道，设总部于镇江洋务局。其时人心浮动，焉不可终日，江南革命新机危如朝露。徐至，整躬率属，责任厘然，形势为之丕变。反攻令下，鏖战浃旬，忽接汉阳陷落之耗，且闻清军张怀芝将南下援宁，徐适策马神策门外，乃誓于其众曰：“时机危迫，若不拔帜先登，吾侪无所死矣！”令下，全军敫应，遴敢死队数百人肉搏而前，清军为之辟易。天宝城既下，宁垣俯拾即得。翌晨，张人骏、铁良、张勋辈渡江而北，乃迁总部于督辕，旋移劝业场咨议局旧址，集议北伐。斯时也，河山初复，聚讼纷纭，趣事轶闻，层出无尽。有所谓女子北伐队者，群雌粥粥，气压须眉。队长林宗实，队员唐群英、吴木兰、沈佩贞、王昌国之流出入营帐中，不时有所干谒，不呼饭而饭，不令坐而坐，饮啖笑谑，旁若无人。林队长，浙江女杰也，貌失丽而往往哮怒如虎。某日，与徐商女子北伐事，徐曰：“君等在南京城不甚善耶？”林拍案曰：“恶，是何言！男子人也，女子亦人也，男能往女亦能往。”徐终不听。
一日，徐得急足报，张勋宠妾小毛子匿迹下关，将乔装渡江，已被宪兵拘获。小毛子艳事流传，宁人耳之熟矣，骤闻娇鸟入笼，靡不摭为谈助。儇薄者流主张陈之闹市，任人观览，以辱清廷鹰犬。徐不许，为粪除门帘桥陈善（候补道，湘人）公馆居之。小毛子殊无戚容，靓妆如故，时向侍者索铅膏、菱镜，求必应乃已，否则啼痕界面，如带雨梨花，侍者不敢忤其意。徐部某上书请审之，盖某君久钦艳色，欲一饱馋目也。徐作书报之曰：“小毛子一妇人耳，无被拘之价值，既拘之矣，又不宜轻纵。为今之计，惟有两策：其一，派人送之归；其二，函知张勋遣人来迎耳。吾弟以为然否？”某君乃不敢复请。事为沪上某公所闻，来电曰：“军饷匮乏，罗掘俱穷，小毛子奇货可居，请即解来沪上，陈列张园，入场券每人四角。沪人士炫于新奇，届时必空巷往观，十万军饷不难立致也。”徐览电笑曰：“某公工谑浪，今又与我打趣矣。”即婉函却之，将派员送之北上。师长陈某进言曰：“张勋为虎作伥，革命军恨不食肉寝皮。今得其妾而纵之，纵之不足，又遣人为卫。人将谓我畏张勋，士气索然矣！”徐曰：“罪人不孥，杀之徒污刃耳。矧君等之于张勋，爱之欲其生耶，抑恶之欲其死耶？如欲其死，则不必以弹洞其胸，小毛子优为之。渠祸水也，近之必不祥。”陈唯唯而退。津浦路南段局长陶逊闻之，愿为专使，许之。小毛子得脱樊笼，冁然曰：“人谓革命军杀人不眨眼，今视之亦平易近人耳。”先是，张勋之北溃也，路局机车悉被攫去，陶逊虚拥局长之名，路局员司饱食无事。陶欲以小毛子易机车，欣然就道。张勋失姬后，郁郁无以自遣，闻明珠复投怀抱，大喜过望，命辫兵列队迎陶，珠烹玉馔，尽地主之谊，宴饮间盛称徐德不已。陶得间以交还机车、利便商旅为请，张拍胸曰：“此而不允，将谓张某人头畜鸣者耶？”遽命以机车十四辆、客车八十辆交陶领归，小毛子代价固不菲矣。
徐虽蔼然仁者，顾治军绝严，对违反军纪者不稍瞻徇。其时局势未定，烽燧满目，揭竿而起者不乏草泽英雄，骥尾附蝇，自忘形秽，有倚柱拔剑争论权位者，有荡然不知自检者，革命初期兼收并蓄，不能一一绳之以法，徐忧之。有苏良斌者，自称苏军总司令，设司令部于一人巷旧盐道衙门（即今针巷口市党部地址），强掠民间女荐枕。有以告徐者，徐曰：“用人不拘细节，此君骁勇善战，置之可也。”苏闻之，欣然色喜，纵欲益甚。越数日，徐命副官迎苏商机宜，苏坦然来部，即席诛之，自是军容为之肃然。
北伐议定，粤军派姚雨平、桂军派王芝祥、海军派陆战队王湘等会师金陵。各省志士踵趾相接，乃集议建都南京，由十七省代表选举孙中山为中华民国临时总统，并推徐为南京卫戍总督。中山抵京时驻节宝华庵，是处为前清制军款接外宾地，即今之西箭道参谋本部也。徐导属员进谒中山，中山备致尉勉，且曰：“建设民国，诸君功莫大焉，本大总统谨代表四万万同胞向诸君致谢。”言次，中山一握手，来宾一鞠躬而退。
无何南北议和，南京设留守府，以黄兴主其事，时人呼“黄留守”，卫戍事归并留守府。中山先生怜徐贫，慨赠八厘公债一百万，良以此老手建民国，奉身勇退，宜优其廪给，以示国家酬庸之典也。徐立以一万四千为《民立报》经费，一万为女子北伐队结束费。群雌粥粥皆大欢喜，是时女子北伐队已变为女子参政同盟会矣。所余九十七万许悉以缴还。中山先生谕之曰：“君志行高洁，固足以示范国人，然不妨留作政治用途；退一步言，部属有冻馁者亦可解囊相助也。”徐对曰：“有钱者不能革命。吾欲追随公后继续努力，故不能有钱也。”中山笑颔之。
和议既定，徐息影沪滨。一日，旧部三五人来谒，徐笑曰：“今日食指动矣。”乃自作东道主，宴客于式式轩，与随弁周云桥耳语移时，始偕客出。是日，饮啖甚乐。席终，茶役持账单来，徐错愕不语。某君曰：“今日盛会，某愿反客为主，毋劳长者破钞也。”乃代付饭资。越数日，某君复遇徐，戏询曰：“人谓固老长厚我，则知其不然。前日之会，固老自为主人，而未尝拔一毛。”徐未答，随弁率尔曰：“实不相瞒。是日主人命以旧羊裘一袭付典肆，得番佛八尊。不谓公等健啖，账单所列为十三元七角，主人殊无以应也。”某君笑曰：“吾已见固老窘态矣。”时距解职未及一月，闻者皆叹徐之贫为不可及。
袁世凯莅职后，重徐物望，征为第一任参谋总长，不就。曾一度为蒙古专使。自是隐居上海，不乐与时贤相周旋。中山在粤就大总统职时，坚邀南下，先后任建设部长、广东省长、内政部长、总统府参军长、广东卫戍总司令各职。中山倚畀甚殷，呼“固老”而不名。中山逝世，仍避居沪上，不闻理乱。二十七年九月十四日卒于沪寓，时任国民政府委员。




张勋之身世

辫师张勋为曩年复辟主角，尽人而知之矣。张为江西奉新人，微时佣于故乡某姓。某有姻亲许振，字仙屏，系奉新望族，曾任河道总督，曾国藩弟子也。一日，某命张采橘一篮馈许，适客至，仆从他往，呼茶，无应者，张乘机以茗进，许大乐。客退，询为何人，张实告之，许喜其便给，即函某留为己用。张诚悫，善解主人意，遂以佣役而迁采办，且授室矣。会岁暮，亏折数十金。事发，愧恨请去，许之犹子辈念其积劳，为函介于广西提督苏元春处。苏远戍边塞，威重一时，喜结纳权要，命张为差官，辇金入都，以此识李莲英。未几，苏为岑春暄劾免，张北上未归，得李力，任某营管带。西狩时，护驾口外，夜不交睫，为西后所激赏，许以不次迁擢。张感镌心骨，叩首不巳，其忠于清室之念，盖胚孕于是时。清祚既衰，张已为翼长（与现在之师长同），驻南京，与民军炮火相接。军容凌乱，军纪废弛，宁人至今犹为切齿。石头城陷，北走兖州。无何，清鼎革，张羡咸同中兴事业，以为浮云翳日，无伤朝廷之明。乃约所部不剃发，违者斩首，以是“辫子军”之名大著。袁世凯当国，辫兵陈师要道，不听约束。时袁隐蓄异图，欲罗为己用，命秘书长皖人阮忠枢南下说张，晓以利害，隐示张宜认清敌人在南而不在北。张鉴于清室不可复振，诺诺应命，阮归复命。袁乃命张部移驻徐州，资以饷械，未久即拜长江巡阅使之命。徐州路轨交错，为苏、皖北门锁钥，袁欲以此笨伯为对南前锋，而不意张以彷徨歧路之偏裨，竟得因缘时会，跃为民国历史上一巨憝焉。终袁之世，张尚知所顾瞻，帖然就范。袁死，乃以为天下无与比肩者，骄蹇之态毕露。
www.7wenxue.com



黄陂引狼入室

时有“五鬼闹北京”之谣。何谓五鬼？汤漪、哈汉章、金永炎、郭同、汪瘦岑是。政客章士钊、丁世峄之流，愤于段祺瑞刚愎自用，与五鬼沆瀣一气，密谋倒段。府秘书长丁世峄、院秘书长徐树铮，皆以智囊自负，钩心斗角，酿成府院之争。五鬼复推波浪助于其间，黎、段乃不可终日居矣。黎方策士力言段无实力，如以一令免职，必拂袖而去，天下事不难大定矣。郭同，赣人，与张勋有旧，愿凭三寸不烂之舌，说张为助。黎韪之，馈金遣行。郭至徐州，张延款甚优，拍胸大言曰：“吾有三总不做，一不做总统，二不做总理，三不做总长。黎总统长厚，如有难言之隐，张某不吝为之声援也。”郭大喜，返京力言张勋的是可儿，渠既不问中央政局，孰敢过问者？于是黎意决，下令免段，以李经羲组阁，段果一怒赴津。当是时，倪嗣冲发起督军团，以拥段为号召，一唱百和，如败叶满山。黎大惧，环顾无助，乃畀张以调停之任。张内而与黎氏若即若离，外则隐为督军团盟主，有举足轻重势。黄陂惊弓之鸟，寝馈难安，犹以调停为未足，进一步令张北上，资以自卫。明令褒奖，中外具瞻。于是此物望所归、公忠体国之长江巡阅使张勋遂挟辫子军数千名，高视阔步，昂昂然抵都门矣。
张以一介佣保，得登显秩，何尝有忠于清室之念，更何尝有变更国体之主张？惟其进阶之始，得寺人拔识，双眼花翎黄马褂，歆羡已久。鼎革后，官至巡阅使，位在诸督长上，终以为民国官吏不若皇家名器之可珍。奉召入都后，百方视听集于一身，俨若身系天下之安危，而忘其为一块然浊物，卒之目无余子，演成复辟怪剧。此不独国人始料所不及，即张自身亦有莫知其然而然之势也。复辟事发，黎逃，五鬼散，助长政潮之策士缄口屏息而遁。此皆由攘夺政权之一念，有以致之。然张在北方之实力，微乎其微。段入第八师长李长泰军中，誓师马厂，京畿陈光远一师、黎卫队萧安国一旅，闻风响应。而此银样蜡枪头之笨伯，遂钻入荷兰使馆，度其寂寞凄凉之岁月焉。
http://www.xiabook.com



大风起于萍末

先是，张勋喜与诸翰林游，贵州人胡嗣瑗、广东人温毅夫、九江人刘廷琛，过从尤密。刘曾任京师大学堂监督，清亡，如丧考妣，垂辫如故。张重其资望，深与交契，刘乃日以兴灭继绝之说进。张虑孤掌难鸣，不敢轻动，惟濡染既久，声气相通，其思想之固执，未始非受其影响。胡为宗社党余孽，且为无赖之尤。适有康有为弟子潘博（字若海）得胡推毂，张聘为记室，潘遂感篆中怀，为胡效奔走。有人告张，潘形迹太露，将以累公。张悟，转介于苏督冯国璋，冯延之入幕。潘又力举胡才，冯信之，聘胡为督府秘书长。冯为人重武功而轻文事，懒阅公牍，以私章畀秘长，俾代画诺，事后亦不闻问。其所发表之主张见诸文电、腾播人口者，苟有人据以面质，冯必瞠目莫对。时潘博充冯代表，驰命四方。桂督陆荣廷，新抱丧明之痛，潘奉使往吊，乘间赞扬清朝盛德，语剌刺不休。时袁世凯称帝，沿前清习惯，封粤督龙济光为公爵，陆为一等侯，陆不怿。无何，龙平惠州变有功，加郡王衔。陆、龙儿女亲，陆势且居龙上，以是益恶袁。潘知其隐，乃屏左右而言曰：“公以忠义驰誉天下。宣统复辟，旦暮间事，张绍帅、冯华帅筹之熟矣。公在南方，倘为桴鼓之应，册封王号，左券可操也。”陆改容曰：“先生高论，顿开茅塞，容缓图之。”其后洪宪失败，粤军驱走龙济光，以至袁死黎继，黎、段交恶，段解职，督军团起，循序推演，如珠走盘。潘乃北走徐州，说张勋曰：“下走曩游南宁，晤陆干帅，追怀清室，辄为呜咽。我帅孤忠耿耿，遐迩周知，机不可失，河清难俟，投袂而起，此其时矣。”张曰：“干卿远在南疆，华甫近居肘腋。倘华辅为吾梗，恐画虎不成，为天下笑。”潘力白久处华帅幕中，知其意向，况督军团奉我帅为主盟，渠必不敢独持异议。张意动，乃电冯曰：“党人构难，推翻合肥，将进而割裂吾团体，其势殆如初生之犊，此不可不慎防也。溯自民国肇造以来，共和政体不适国情，政出多门，老成退避，行见孤舟浩海，罔知所届。吾侪忝绾军符，宁忍坐视？诚能光复旧业，以固国本，则新党之气焰可戢，黎庶之大愿获伸。我公领袖群伦，卓见所及，务希随时提示，俾资遵率。”云云。此电乃探冯意，不料潘于事前密电胡嗣瑗，嘱将是电留中，另以迷离惝恍之词，假冯名义复电张氏，胡如计而行。张大乐，以为冯不为害，段已下野，群督仰其鼻息，陆干卿早有默契，尚有何事不可为耶？乃与张镇芳、雷震春、梁敦彦、康有为等八人签订誓复宣统密约，佯以拥黎为名，率辫子兵三千名昂然北上，而大演其独幕滑稽怪剧矣。其时论者以为张勋心粗气浮，冒天下之大不韪，虽其行诣足以危害我国家，而略迹原情，究不失为清廷忠仆。此皆不明底蕴之谈也。盖张愦愦武夫，功名心切，谥之曰愚忠，诚非其分。而复辟一幕之所以演成，乃发动于一极不相干之小政客，所谓，其是之谓乎？
下书网



冯国璋之眼泪

冯国璋一生昏愦糊涂之举动，犹有甚于此者。袁世凯在日，冯事之唯谨，恒欲袁为帝，本人亦得庇荫。惟畏袁甚，觐谒时期期不敢出诸口。某日，袁察其将有所白，问之，冯嗫嚅曰：“共和政体不适国情，果能恢复帝制，未始非国家之福。惟清帝复辟，亦非时势所许，倘有英毅神武——如我大总统者，君临天下，天与人归，富强可致也。”袁皱眉叹曰：“吾与汝无话不可谈。吾贵为总统，与皇帝无殊，所贵乎为皇帝者，以其传子耳。吾长男肢体残废，次男无赖，三男乃恶棍。倘吾孟浪从事，其将何以为继？吾筹之熟矣，国体决无变更，子勿为浮词所惑也。”冯唯唯，退而语梁启超，梁以为善。冯归不弥月，筹安会起，乃大怪。说者谓袁之于冯，推心置腹。一个月前，袁确无窃国之意，时过境迁，搁前言于脑后矣。另一说则谓袁为人深沉阴鸷，彼欲为帝，自为之可耳，初不假手于武人之拥立。盖虑拥立以后反为所制，故宁谋及政客而不受武人善意。二说当以后者为是。冯在南京，闻帝制事愈传愈真，乃电张一麟询究意，张复电未否认。张为袁所信倚而厚于冯者也，然于帝制事，独为门外汉。自是袁、冯间不无芥蒂。
西南军政府成立，梁启超草檄讨袁，该电在南京电局拍发，迷离惝恍，令人如坠五里雾中，而不知胡嗣瑗实为卖弄玄机之一人也。胡主张清帝复辟，惮袁势盛，乃与倒袁派勾结，而欲坐收渔利。冯竟一无所觉，此公真醉生梦死之尤者矣。其后袁命蒋雁行南下，询冯意向。冯持蒋袖痛哭，谓：“我受宫保厚恩，宫保欲如何便如何，宁有吾辈置喙余地。矧宫保为帝，正如一人得道，鸡犬飞升，人虽至愚，岂不欲爬上高枝耶？”然事后冯氏并未根究一切，其不批阅公文如故，胡嗣瑗参预帷幕如故，卖弄玄机亦如故。胡、潘二人狼狈相倚，相与朦蔽，相与招摇，卒之笨伯张勋亦深深入其彀中。此真可谓工于作伪也已。




李中堂装做煤小子

继段组阁者为李经羲。有人言于李曰：“黎总统触怒群雄，引张勋自重。黎、张若风马牛之不相及，岂有拔刀相助者？狼将入室，祸不远矣，公负国家之重，不可以无言。”李唯唯。及张勋入京，李夷然一如平日。前之献言者再至，曰：“康有为亦入京矣，止于法源寺。祸燃眉睫，公犹熟视无睹耶？”李泰然曰：“吾亦闻之，且吾今午曾至法源寺，将质康来意，适康他往。寺僧谓有一口操粤音之老人，卸下行李一担，匆匆出门去，今未复来，不知是否康有为也。”言者曰：“不是康有为是谁？”是夕，赣人在江西会馆为张勋洗尘，召堂会以娱佳宾。张佯醉，不终席而去，即衣冠入宫谒溥仪，叩首涕泣，自称“臣罪万死”不止。翌晨，五爪龙旗赫然呈现。张命梁鼎芬入府，许黎以王位。黎不从，急走荷兰使馆中。李经羲亦避居江朝宗私宅，刺探消息。说者谓李为清室旧臣，颇有笃念故主之意，其所以未随黎氏遁入使馆者以此。然当时复辟党未尝以正眼觑李，李坐守无耗，乃于溥仪复辟之第三日以炭涂面，载煤一车，自为御者，于一鞭残照中溜往天津去。
ｗｗｗ．ｘｉａ book．ｃｏｍ



群犬争骨之现象

张勋入京之始，以徐世昌曾任清室太保（宣统三年，庆王为总理大臣，徐副之），资深望重，乃遣使请命。徐俨然以重臣自命，态度傲岸，向来使提出三条件一、复辟后必以彼为摄政，即不居摄政之名亦必畀以全权，任期展布。二、以女妻溥仪。时溥仪犹未大婚也。三、实行宪政。使者持以复命，刘廷琛在张侧，闻之大笑。张问之，刘曰：“此人欲学阿瞒。”张不解所谓，刘曰：“昔曹操以女妻汉献帝，惜此老无阿瞒之威权耳。”张闻而恶之，嗣是不复与谋。其后沐猴而冠，中外腾笑。徐以胜朝遗老，匿迹津沽，未尝一脔者此也。尔时优诏频颁，授官封爵，张自为亲王兼议政大臣、北洋大臣、直隶总督，原任直督曹锟贬为提督，而以朱家宝授直隶巡抚。曹大愤。盖曹以为沿旧制，直隶总督应兼北洋大臣，大好交椅，非彼莫属，乃不独总督无望，即巡抚亦吝而不予，宜其怒也。张又以清廷诏，授湘督谭延为湖南巡抚。或曰：“谭与革命党沆瀣一气，恐未必乐为我用也。”张曰：“不然，渠父官至总督，世受国恩。此君饮水思源，必可就范。”京电到湘，谭适宴客。座中有戏为谭贺者，谭连呼“滑稽、滑稽”不已。此外各省奉诏谢恩者，仅一安徽巡抚倪嗣冲。倪驻节蚌埠，人呼为“蚌帅”，蚌市龙旗与北京城遥遥相对焉。夫倪固以拥段为职志者，且系督军团之发起人，曾几何时一变至此，可见当时武人无眼光、无定见，至于信义人格，更非彼等梦想所及矣。
其时张之左右及一般以前清遗老或重臣自命者，仅欲假手张勋以恢复其个人禄位，既非忠于一姓，更无政见之可言。故煌煌伪诏，侧重封赏，罕有涉及大政之言论。即以对赏而论，顾此失彼，小惠未偏而争端已起，其不崇朝而瓦解，三尺童子皆有以知其然矣。张之秘书长万绳拭，与张同籍，略识之无，罔知窍要，时任内阁阁丞，一切政令皆出其手。以兴废大事，介诸市井小人，焉得不败？当康有为之应召入京也，固以为可竟戊戌未竟之志，彼不仅主张复辟，且为提倡君主立宪最力之一人。此虽迂腐之见，然较之一无主张，徒以分赃为得计者，犹胜一筹。乃刘廷琛、万绳拭辈嫉其才望，百计扼之，使不能建一言画一策，仅畀以弼德院副院长一席，借示羁縻，于是有为一变而为无为矣。越数日，有晤康者，谓：“现在仅把皇帝抬出，朝政一无主张，似非长策。”康叹曰：“不过是这么一回事罢了。张绍轩何人，够得上与之谈主张乎？以吾观之，张之左右亦与清末旗籍大员相若，利之所在，人争趋之。他非所知，亦非所问也。即各省不张异帜，多则一年，少则半载，行见树倒猢狲散耳。”言已太息不止。观此，则康氏尔时殆有骑虎不得下背之势。外传“文圣武圣，左辅右弼”，乃皮相之谈耳。
段祺瑞悄然入李长泰军中，从之者有梁启超，马厂誓师电即梁手笔。人谓梁曰：“吾子投笔从戎，壮则壮矣。昔庾公之斯于子濯孺子，不忍以夫子之道反害夫子。今者令师长素先生（即康有为）佐命新朝，吾子痛斥复辟党人罪恶，不留余地，不知令师作何感想。”梁曰：“师弟之谊虽存，政治主张早异，我不能与吾师同陷泥淖中也。”
ｗｗｗ．lzuo wen．ｃｏｍ



失败之一刹那

段祺瑞誓师马厂，长驱逼近畿。时辫兵三千名驻天坛，在**架炮，向城外轰射不已。张寓东华门内南池子，为城外段军射击目标。段芝贵突引轻骑由齐化门入，向南池子进攻。辫兵恃宫墙坚韧，作最后顽抗。段军炮弹不入，颇以糜烂都市为虑。有人献计，穴墙出炮架，轰然一击，弹落张宅应接室，尘土簌簌下。适有荷兰人某与张对话。匆遽中挟张共登汽车，风驰电掣，径投荷兰使馆中去。而黎总统亦自东交民巷出，如换防焉。一幕滑稽剧，于焉告终。事后，都人士履勘战时遗迹，弹孔累累，劫灰犹存，以此摭为谈助。然统计辫兵死不逾百，陈尸通衢，有将双枪抛于道左者（步枪及鸦片烟枪）。万头攒聚，诧为奇观。市民遭池鱼之祸者，仅三人，学校仅辍课一日。一场大祸以国家为儿戏，而损失如是之微，其兴也勃，其亡也忽，盖亦历史上所罕睹者矣。
张匿居荷兰使馆后，复辟党鸦兽散，无就逮者，非法网不及也。盖一般人心目中，视若辈为政治舞台上之丑角，杀之徒污刃耳，不如听之。即溥仪亦安居宫禁，不受法律上之惩处。此可见当时力崇宽大，而使颠覆国家之罪魁逍遥事外，以启其藐法乱国之心，卒召今日满洲“组国”之祸，此亦失计甚矣。试举一事，以证当时讨逆军本身弁髦法令之一斑。有湘人陈毅，系中兴名将陈之孙，清末官邮传部参议，年事甚少。复辟之役，夤缘为邮传部侍郎，亦二三等要角也。事败乘车逃津，经黄村站，为逻者所得（系第八师长李长泰部下），不忍其觳觫，乃百端揶揄之。令具甘结一纸，盖以摹印，上书“具结人陈毅，因参预复辟被捕，蒙恩不究既往，愿具切结。从此永不参预复辟，如违甘领重究”等语。具结毕，令理发匠强剃其辫，众兵士拍手欢笑，纵之去。且有人赠以谐联曰：“不死万事足，无辫一身轻。”似此情形，直儿戏而已矣，讨逆云乎哉？
张勋之身世，前已言之，尚有许多逸事，前未列入。张体力甚强，严冬飞雪，人非重裘不温，张仅御夹衣一袭。尝语人云：“吾不知冷，何足畏。且吾一生未尝头痛，更不知头痛是何滋味也。”张于文士颇折节为礼，坦然话家常，娓娓不倦，与之接谈者皆有快感。惟有时亦反常态。当驻兵徐州时，以同乡翰林某为文案。某乞假归，逾期始至，室被鸠占，某责勤务兵曰：“卧榻之侧，岂容他人鼾睡！”兵反唇相讥，声闻于张，呼兵而语之曰：“汝可将某文案行李抛之门外。”某闻之袱被而去。张又喜叩头（按北洋军阀喜叩头者甚多，如孟恩远、李厚基皆是），客至，侍弁必低声告之云：“谒大帅须行大礼。”来宾慑于声势，勉从之。张亦答拜如仪。客有不愿者，见张先屈膝，不觉其膝之亦屈也。因是气节之士，颇引为病。张款客，肴馔纷纶，箝箸敬客，必满簋乃已，客啖尽始快。苟非食量甚宏者，有胀破肚皮之苦。张又喜听仆从语，每与客作方城戏，侍弁环立其后，时时为之参谋，不以为忤。
张有从侄二，一名弼廷，一名敏斋。复辟之说兴，相与谏张曰：“吾叔负天下之重，不可以冒天下之大不韪也。环观群帅，能为叔助者有几？奔走献策者皆工于自谋，岂可入其彀中乎？”张拍案怒骂曰：“汝曹懂得什么！”命左右幽之别室。实则张自己懂得什么，思之真堪喷饭也。
张逃匿荷兰使馆后，颇受优待。其眷属居于洋楼，生活舒适。有某君往访，叩之曰：“复辟是否适合国情，今不必谈。倘公及早宣布立宪以安人心，虽败亦足解嘲，胡见不及此？”张叹曰：“我不懂得这套顽意儿，都凭着公雨（万绳拭字）等瞎闹。君以此责我，我不任咎也。”越二三年，政府无形中允张自由。张出居永康胡同小德张旧第（小德张系清朝阉宦，其宅第为张购得），时召文人及遗老饮宴，绝口不谈往事。及奉、直交恶，张微服走津，拟乘机活动（张与张作霖为儿女姻亲）。奉系失败，张亦郁郁以没。
ＨＴＴＰ：／／



内容

自清末至民国，以权术窃高位者多矣，术之愈工者，位亦愈显。然皆饱涉风波，或有所凭借，始得蒸蒸日上。独徐世昌者，侥幸入词苑，学问非所长，终身未绾军符，戎事更非所习，谈笑从容，取功名如拾芥，仕清室忝握机枢，佐民国俨居元首。士林称之曰雅，黎庶目之为庸，然徐氏岂真庸人、雅士哉？
徐系天津人，曩随父客河南，因与袁世凯稔。袁意气磅礴，徐则唯否因人，刚柔相济，恨相见之晚。其后徐以内翰托足京师，久无所遇。袁氏顿腾达，练兵小站，系念故人，延为记室。无何，袁之鲁抚任，中经庚子之变。事定，两宫回銮，愤外势凌夷，锐行新法。设政务处，徐与湘人汪贻书。同充提调；又设练兵处，铁良为练兵大臣，徐兼任要职，有干员之目。会清廷派五大臣出洋，桐城吴樾伺于东车站，愤然为博浪之一击。清廷震骇，粗识时务者佥谓辇毂之下竟有暴徒，宜仿夷制设巡警部，廷议可之。徐以袁氏游扬之力，不次迁擢，拜巡警部尚书；侍郎赵秉钧，亦袁党也。故徐谓中国警务，彼为手创之一人。及东三省改行省制，徐外放总督，尽反前将军赵尔巽之所为。当时红员如金还、叶景葵辈，皆赵所拔识，徐先后劾之去，易以钱能训、周树模，号为左右参赞（其后二人均一度任内阁总理），气象为之丕变，徐以能吏见称于时焉。光绪崩，摄政王拥孺子君临天下，深知袁氏非好相识，以足疾为由罢之。徐与袁厚，人所共知，惧祸及己，大输货币以自固。尔时权贵多昏暗而贪婪，以徐解人意，皆曰徐贤。故徐以袁氏唯一亲厚，独无所累，其权诈始为人所见。后又入为邮传部尚书，恩宠弗替。宣统三年，改军机处为内阁，庆亲王居总揆，徐与那桐同拜协理大臣之命，且为帝师，人以“徐相国”呼之，汉籍廷臣无与比肩者。鼎革后，避居青岛，以为终身不复用，无欢。
时青岛为遗老集中地。青岛大学系德人所设，德国提督常假座于此，宴集诸遗老。徐任意涕吐，污地衣，大为德人所鄙。某君著《桃园梦》小说，叙其事甚详。徐失欢于东道主，不可一日居，驰书袁氏，隐有毛遂自荐意。时袁以清室重臣，摇身一变为民国大总统矣，乃使人语之曰：“菊人，吾老友也，如不以入仕民国为嫌，当倒屣迎之，位在诸总长上。乞耐心静候也。”徐闻之，喜而不寐。先是有杨士琦者，字杏丞，安徽泗县人，系前北洋大臣杨士骧弟，曾入袁幕，清末官邮传部侍郎，才智冠一时。民二年冬，袁召之入京，将用之。士琦与湘人杨度善，一日走语度曰：“吾揣项城初步，必与民党为欢，以推翻清室。清既不腊，则将视民党为眼中钉，去之为快。去民党后，国中无与颉颃者，必改造约法，扩大总统职权，以利私图。而最后不出两途，一维新，重用学生；一守旧，广延旧官吏。吾子为项城所器，翱翔有日，幸为之备，毋临渴掘井也。”度深然之。未几，袁果命杨度长交通，已谕内阁提出矣。梁士诒闻之，急入府进言曰：“皙子大可用，然交通非所习，部曹必反对。不如位以交通界重职，以养其望，现方议修同成铁路，总统何不先以该路督办畀之？”袁曰：“善。然则吾将以杏丞长交通，必孚人望。”梁唯唯而退。盖梁推翻杨度，意在自谋，而袁意不属，不敢复有所请。及袁变约法，改国务院为政事堂，急召徐入都，士琦又告度曰：“项城召东海，旧官僚弹冠相庆矣。”度为之不怡者累月。袁曩于府中辟纯一斋以居度，备不时咨询，度间往下榻，至是数月不一往。徐柄政年余，人又呼为“相国”，徐夷然任之。时内阁权削，袁事必躬亲，徐备位中枢，饱食无所事事，以杨士琦、钱能训为左右丞，改官制，议礼乐，凡所措施皆非当务急，时论哂之。适美顾问古德诺辞归，临别赠言，颇以共和之制不宜于中国为讽。且谓宜用学生，推行新政。时袁已入杨度君宪救亡之说，闻语大悦，令度举筹安会，以觇民意。府中内史夏寿田与度沆瀣一气，度势益张，权要争与结纳。徐极不自聊，与人言必嘲度，恶夏尤甚。有叩以时事者，辄曰：“君胡不询之夏内史？”及滇中举义，徐鼓掌谓士琦曰：“杏城，杨、夏败矣。”徐为人阴鸷深沉，喜怒不形于词色，独此次未及自敛，幸灾乐祸之言不期脱口而出。其后士琦举以告度，谓数月中仅见此老破颜一笑也。
帝制取消，袁氏谢世，徐亦无颜恋栈豆，恒郁郁不乐。及冯国璋入京师，冯、段势不相下，徐引为良机，极挑拨之能事，自是北洋团体裂为直、皖两系。冯、段起身小站，奉徐为先进，各欲挟以自重。段组安福系，将改选总统。安福系首领王揖唐系徐弟子，劝段避虚名而收实利，以总统让徐。段深然之，即推翻旧国会，另创法统，授意安福系新国会议员选徐为总统。是时议员身价别为十等，各受顾问咨议虚衔，坐领干俸，俸高者月至千元，薄亦二百元。投票时，补发积欠，大议员得万金，小议员得数千不等，实亦变相之贿选也。选徐者，各赠徐照一帧，有其亲笔署名，与时下名优伶赠照题名，如出一辙。办理选举以前，段命曹汝霖以铁路为抵押，向日本借款数千万。选举揭晓，徐以大多数当选，借款为之一空。
徐就职后，任段为边防督办，徇其请也。段又大举外债，朋比分肥。先是段有令名，为国人所推重，乃以个人权位之私，一误再误，国人皆痛恶之。段刚愎自用，夷然不以为意。又以徐氏受其卵翼也，轻之，事无巨细，不白而行。徐渐不能忍，谋倾段。时参议院院长梁士诒，事徐甚谨；众议院院长王揖唐，段系而亲于徐者也。徐命梁集合灰色国会议员为一团，独树一帜，于是清一色之新国会乃有安福系、非安福系之分。段左右徐树铮、靳云鹏初无芥蒂，树铮性褊急，靳则温文长厚，徐遂提奖靳，使与树铮抗。靳亦段之弟子，山东人，与曹锟、吴佩孚厚。自冯国璋失势，直、皖门户之见消释无形，段为北洋派唯一之领袖。徐欲分化段系军人势力，以厚利饵曹、吴，使重整直系旗鼓。段闻之，语所亲曰：“吾推重此公，何异自扼其吭。”其后吴佩孚撤防北归，声讨安福系。有知其隐者，谓徐与曹、吴间、信使最密，吴敢于挺身发难，徐实有以教之。其事不能详，固不难按图索骥也。然徐欲用曹、吴，转为曹、吴所用。边防军覆败，段愤然走津，直系势张甚，目无元首，与段如出一辙。徐废然自伤，有拒虎进狼之叹。又引靳云鹏与奉军通。奉军首领张作霖，靳之姻亲也，有志中原，苦不得间。徐与之频通款曲，正符所望。自是直、奉暗潮，愈演愈烈。吴佩孚狃于长辛店之役，昂首天外。曹、张会议于天津，张谓曹曰：“吾二人戮力同心，挽狂澜于既倒。天下英雄，惟使君与操耳，不容他人置喙也。”时吴亦预会，发言独多，张怒曰：“区区师长，敢无状至此耶！”吴怫然离席，因之不欢而散。无何，战机愈迫，吴通电诋梁内阁。张引军入关，其电文有“奉大总统命令，拥护梁内阁”等语。盖徐以为奉军剽悍善战，恃为护身符矣。然奉军虚有其表，一战而败。徐惧甚，遣人与曹锟约：“自兹以往，公欲如何便如何，余无成见也。”曹觊觎大器，久蓄取代之心，佯诺之。一日遣部下某三电公府，询总统行也未？徐知不可留，柬邀各国公使，饮馔纷纶，泰然如平日。席终，耳语汪大燮曰：“吾将去位，已命东车站备车矣。”汪愕然，俄悟其意。遍语各外使送总统登车，外使亦愕然应之。徐之政治生命，于焉告终。
迨奉军再兴，徐食指大动。北洋诸将已窥知此老堂奥，无与周旋者，段乘时为执政焉。徐居津郁郁，以书画自遣，所为诗平淡无奇，画则颇有邱壑。先是，徐为总统时，集诸文士于晚晴{移}，选集有清一代之诗，谓之《清诗选》。复别命其幕僚撰《清儒学案》，皆以己名行世。又设四存学会，立四存中学校，提倡颜习斋、李恕谷之学，盖又以欺骗当世之手段欺骗后世矣。徐为人善居积，无子，宦囊逾千万。每夕命庖人持账簿，亲较锱诛，闻者深鄙之。
综观徐之一生，始而赖袁以起，及袁失势，则曲意事载沣辈保其禄位。辛亥之役，袁复起，又翊赞之以倾清室。帝制议兴，阴附之而佯若不预，伴食政事堂，恬不知耻。袁长子袁克定最恶之，呼为“活曹操”。迨袁暴殂，己亦随败，复交构于冯、段之间，使北洋团体裂为直、皖两系。既以段力为总统，又不善其所为，利用曹、吴以败之，更造成直、奉对立之局，以制曹、吴。故徐貌若昏庸，自附风雅，而一无凭借窃居大位，盖持黄老之术而极纵横捭阖之能事者也。人谓此老集北方官僚之大成，为百年来权奸之冠，虽以袁氏之阴鸷深沉，尚为所弄。北方旧吏以徐喜怒不形于色，皆谓伺候项城易，伺候东海难。其后北方某将奉使南来，晤某督，讶甚，退而语人曰：“此公何酷类徐菊老耶？”
下/书 网xiabook.com



内容

湘潭杨瑞生军门为朝阳镇总兵时，王士珍隶麾下为马弁，勤勉得主人欢。会聂士成训练武卫新军，向杨求将才，杨推毂多人，王亦预焉。士珍非其本名，以位卑不足当选，有守备王士珍乞退，遂命顶名以进。其后袁世凯举办北洋武备学堂，王与段、冯同入肄业，有龙、虎、狗之称。王德量俱宏，无疾言厉色。清末官至江北提督，北洋诸将奉为领袖，顾碌碌无他长。民国以来，历任显要而权势不属，惟于变革蜕嬗之顷辄为市民所推重，出任过渡时代之治安维持会长，故虽无赫赫之功，而三尺童子无不知此老。王颇倾诚于黎总统元洪，黎两度登台皆得其助。以王资望，直可继袁世凯之后执北洋牛耳，徐世昌百计遏之，王亦自甘淡泊，置不与较。曹锟贿选成，嬖人李彦青卜居西城，与王为比邻，征歌选色，终夜喧呶。王大恶之，见李必骂。李后为冯玉祥所戮，王引以为快。王为人恺悌慈祥，其痛心疾首形诸词色者，仅李一人而已。王服官既久，廉介自矢，每出，敝军羸马，终其身未坐汽车；而白须疏朗，仪表不凡，不类出身末弁者。晚年好道术家言。蜀人某，裘敝囊空，居京师某寺中，倡万教合一之说。王与语大悦，命组道德学社于西城头条胡同。其地为军警督察处旧址，传有厉魄为祟，某居之夷然，人以是神之。军界中人见其为王所重也，趋问休咎，叩首执弟子礼者踵趾相接，不期年而某貂裘煌煌，面色丰腴矣。有人入其室，则土木偶纵横罗列，类小儿玩具，即某所谓万教之神也。
曾任守备之真正王士珍于解职还乡后，贫无以自存，佣于湘潭王家，终其身不改。人问之曰：“子之化身已贵显矣，子盍往求之，必得当。”其人微笑不答。




内容

龙济光，字子诚，滇人，生有异禀，耳作长方形。母号长乳夫人，哺儿时，以乳投于肩际，负儿就乳，乡人无不奇之。生三子，长觐光，次裕光，济光其季也。觐光袭蒙自土司，为云贵总督岑毓英（桂人，岑春煊之父）所器，得授四川会理州知州，让土司于济光。济光练团丁，捕治群盗，以功晋知县；寻擢候补道，随岑春煊入桂，官右江道。时张鸣岐居岑幕，与济光稔，服其知兵。后张为两广总督，黄花岗之役，革命党攻督辕，亲兵发枪拒之，党人退入市廛作殊死战，张穴垣而遁，避居督辕后水师衙门。提督李准遣其部驰援，入辕阒无人迹，皆以为制军不复返也，尽发所居积珍饰古玩，取携一空。嗣闻张匿于衙后，惧谴责，纵火焚辕以灭迹。事定，张宦囊如洗，侦知李部所为，恨甚。然李以平乱功，愈获清廷宠眷，张固无如何也。乃奏调济光入粤，引为己助，卒以李缺畀济光焉。同年，武昌揭义旗，举国响应，济光孤掌难鸣，不能为清室作鹰犬，阴与袁世凯通，仓卒问计。袁令退处惠州，静观变化，济光喜从之。广州光复，民军未入东江，济光赖以苟安。
民国三年，党人愤袁之阳附阴叛也，大兴问罪之师，于是有湖口之役，湘、粤皆作鼓桴之应。济光喜曰：“此其时矣。”率兵入广州，极为袁所激赏。袁尝举以语人曰：“此吾南疆柱石也。”授济光振武将军，督理广东军务，兄觐光为巡按使、裕光为镇守使，昆季三人皆授上将，权威之盛，为西南群督冠。筹安会起，袁窃号自娱，纳某策士议，以爵位安反侧。一日，袁谕内史具各省将军巡按使名册，按名亲笔加圈，自一圈至五圈不等。翌晨拟谕，一圈者授男爵，二圈子爵，三圈伯爵，四圈侯爵，五圈公爵。民国以来，督抚之制久废，袁脑筋陈腐，仍沿清制，疆吏中居于旧总督驻地者皆封公爵，巡抚驻地封侯、伯爵，故济光得公爵，陆荣廷得侯爵。陆耻居其下，郁郁不乐。会惠州告警，济光遣军平之，以功晋郡王衔，加振武上将军。陆不能复忍，语人曰：“老悖不足与谋。陆某昂藏七尺躯，讵甘见，北面事之耶？”党人窥陆隐，百计结纳，陆欣然愿为后盾。时袁派豫人王某为广西巡按使，侦陆行动，密告袁曰：“陆将军自视高，重虚名而逞意气，屈居侯爵，非所以羁縻之也。”袁得书不报。先是，陆命子裕光北上，以侍卫武官名义阴为质于袁，至是密召之归。无何，滇中举义，袁遣曹锟、张敬尧等率师入蜀，复命济光举兵袭滇后。陆与济光兄觐光为儿女姻亲，觐光子运乾，陆婿也。济光恃此谋假道于桂，获许。乃命觐光为帅，运乾为先遣司令，师次百色，滇池大震。不意陆以迅雷之势断其归路，觐光军大馁，帖然缴械，父子狼狈逃归，而陆竖帜讨袁矣。
陆部署既定，由梧州顺流而下，设军政府于肇庆，举唐继尧为大元帅，岑春煊摄之，胁济光倒袁。时袁渐失势，帝制取消，济光意已馁。其策士蔡乃煌为岑所深恶，岑使人谓济光曰：“不杀伯浩（蔡字），足下虽附义，不足取信于国人也。”先是，岑为两广总督，西后宠眷逾恒，忌之者众。蔡任上海道，承庆亲王密意，取坊间梁启超照片与岑拍而为一，密奏西后，谓岑过沪时曾召梁登海轮，密议至洽。后览奏大怒，立罢岑职。岑未忘宿怨，故以杀蔡为合作条件。蔡与济光为盟兄弟，济光慑于势，卒杀之。蔡无行，有取死之道；而见杀于济光，在济光为负义。然终无以自保，遁入琼崖，负苟安，仍与北廷通。曾数度犯广州，未逞，忽发奇想，率部浮海，抵津沽。盖济光虽南人，恒以拥护中央为其一贯政策，北廷利为工具，济其饷弹以牵制革命势力，由来已久。今虽铩羽归来，倘利尽交疏，报以白眼，亦徒示人以不广。故济光军抵京津，北洋诸领袖如徐世昌、段祺瑞、曹锟等，备致殷勤，欢如旧雨，划小站为其驻防地，月拨饷款三十万，仍呼为两广巡阅使。时琼崖一带驻有济光残部，北廷为示惠计，派舰载归，合编为四旅。越二年，济光依人为活，碌碌无所建树，礼遇渐衰，饷糈不继，士卒有菜色。直奉之役，更以首鼠两端，为直系所齿冷。事定，济光不自安，解职居京师。时京中显宦如王士珍、江朝宗之流，笃信扶鸾之说，集众设坛，行叩拜礼。一日，济光被邀入坛，稽首问休咎，乩笔沙沙作响，谓吕洞宾临坛矣，作书曰：“龙济光带兵，多行不义，理不可恕。”济光悚然毛竖，崩角在地，求禳解。仙曰：“念汝至诚，罚跪二小时，前罪免议。”济光敬谨受教。越二时起，猝中风晕绝，从者舁归，瘫痪不可治，于是者半年死。兄觐光先卒，弟裕光今仍居北平未归。
济光为人颇持细节，不嗜淫赌，终身无姬侍，恂恂衣冠，无武夫习气。严于驭下而敬礼士人，尝举起身州县事语人，盖虑人讥为荒伧也。治家处世悉遵古法，夫人出，必张帷幔。渠又谓“拥护**系边吏天职”，而不知朝政失纲，大奸窃国，认贼作父，岂亦天职耶？
下书网



内容

洪兆麟，湖南宁乡人。微时，以卖包子为业，人呼“洪包子”。衣食不给，愤然走岭南，与乡人隆世储同应募为惠州协亲兵。时副将方绥德，湘人也，所部多三湘子弟。无何，方被岑春煊劾免，洪等已擢为哨官，转辗入六路提督秦炳直部下，仍驻防惠州。鼎革后，惠州人陈炯明从中山之后，奔走革命，与防军通声息。陈既脱颖而出，洪亦扶摇直上，拥节钺矣。惟隆官至镇守使，与龙济光战，没于军，故其名不彰。洪固粗犷，而慷爽过人，微时旧侣从之者如归市，洪一一款接，剪烛话离衷，不以为辱，其倦游思归者，必以厚赆，人以是义之。民国十二年，洪假归省里，过长沙，闻方副将仍健在，息影麓山，即命舆往。既渡，步行十余里始达其庐。方款以宾礼，洪谢之，仍执亲兵礼，强之坐始坐。旋由长沙返故居，周旋乡党间，温恭一如畴昔，建桥葺路，解巨金为倡率；戚畹旧雨贫无以自存者，辄躬诣其门，馈遗无难色，乡党又呼为“洪善人”。居乡月余，始返粤。
洪有善战名，然胆识犹恒人耳。每临战，部属有拔帜先登者，辄赏赉无算，负创而归者亦如之，人皆乐为用。洪安处后帐，未尝与士卒共死生也。性喜渔色，广蓄声妓，部属妻女之修整者，必百计诱入彀中，军中浮薄者多以裙帔谋显擢，故洪部相与语曰：“不怕死、不要脸，有一于此，禄位高升。”有乡人某，屈居电务员，羽书迭告中乞假一月，洪不许。某嗫嚅曰：“明知军书旁午，不能觅庖代，然有弱妹二人，以细故忤慈亲意，愤而赴沪求学。二妹足不出庭户，骤行数千里外，人地生疏，沪上又为罪恶渊薮，故敢陈情军长假以时日，俾克送妹归里，感且不朽。”洪曰：“汝妹年几何矣？”某以及笄对。洪色霁，谕之曰：“有志求学，奖进之不暇，奈何遣归？有所需，直言毋隐，余将有以成其志。”某曰：“感军长云天之谊，部下终以为沪上非善地，不愿举目无亲之异乡女子涉足其间也。”洪曰：“汝可迎至广州，就近照料。”语已，立解五百金赐之，且促治装。某返里后，与所昵二土娼谋，诡称乃妹，相偕入粤，赁室于郊外，然后面洪销假。洪喜曰：“子来何速也，汝妹何若矣？”某以告。是日薄暮，洪纡尊降贵，亲诣所居。小窗人静，斜阳未收，庭阶略植卉木，殊幽邃。某屏息出迎，洪止之曰：“军中论秩级，私室则叙乡情，幸勿局作态也。”某敬诺，命二妹治肴。内室嘤咛有声，俄顷酒馔纷纶，某提壶劝饮，洪曰：“座无他客，令妹岂可向隅？”某呼妹出拜军长，洪以馋目迎之，薄施淡扫，袅娜动人，盈盈二丽姝也，不觉大喜。二妹初犹腼腆，酒数巡，渐涉谑浪，灵心慧舌，聒絮不休。洪益颠倒不自持，月上柳梢不言去，某乘间请曰：“部下有他约，稍去即来。”即抽身出，洪呼之曰：“汝宜速归，勿令人久坐不耐也。”然某竟夕未归，洪亦竟夕未去。越数日，某不复为电务员而为电报局长矣。前所谓军中浮薄者多以裙帔谋显擢，非人人以妻女为献也，类此者不一而足。洪屡受诓，久而觉之，亦夷然不以为忤。
wwＷ．7wenｗｅｎ.com



内容

张敬尧督湘时，湘人以“民贼”呼之。今年，张受日人豢养，潜居北平六国饭店，将煽诱乱民，危害民国，歼于义士之手，国人又谥为“国贼”。军阀之为贼者多矣，而祸国殃民，身兼两贼，未有如张之甚者。泱泱大国，诞此凶顽，不独为民众之敌，亦国家莫大之玷也。
张系安徽霍邱人，少无赖，流荡徐海间，投身盗薮，习于杀戮。后应募为小兵，因缘时会，擢第七师长。帝制议起，梁士诒令沈云沛等组织各省请愿联合会，宴客于同兴馆，张亦被邀，手旱烟管，且吸且大呼曰：“大总统高升一级，做大皇帝，只须下一道上谕，畴敢不从？请愿胡为，讨论胡为！”满座闻之愕然。有人密告袁世凯，袁大怒曰：“变更国体，应征全国同意。何物莽夫，敢于稠人中信口开河，会当有以惩之。”无何，义师起于滇中，袁令张入川，盖惩之之言乃饰人耳目，貌怒而心许之矣。张驻军纳溪，纵兵为盗，焚掳甚惨。人有诉之者，张大怒曰：“本军纪律严明，秋毫无犯，无知细民，敢毁军誉耶？”令以军棍打出。兵士闻之喜，肆虐益甚。无何，帝制取消，张进退失据。有新化人某居其幕中，说之曰：“蔡将军昨为祸首，今作元勋，公若与之交欢，前眚可赎。某与将军有旧，倘有驱策，必不辱命也。”张大喜，卑词厚币遣之往，蔡亦作书报之。张如获拱璧，逢人便语曰：“吾与松坡，不打不成相识。吾蓄倒袁之志久矣，非然者，滇黔岂足平耶？”盖张摇身一变，又以赞助共和自许。其后南北战起，张以乡人资格媚事段祺瑞，附于皖糸。段喜其愚昧易与，命与吴佩孚出击湘桂联军。无何，谭浩明宵遁，张授湘督，湘人皆相顾失色。
湘人曾重伯（名广钧），文正公之长孙，前清翰林，夙有神童之誉，善诽谑，闻者捧腹。有女宝荪，幼随英人巴小姐就学伦敦，学成返国，创长沙艺芳女学，巴小姐随焉。某日，曾率女谒张，以募集基金为请。时女界献身社会者殆如凤毛麟角，宝荪善英语，落落大方，张惊为天人，日眵口张，神志颠倒。曾知其隐，稍与周旋而退。张呼幕僚语之曰：“不得宝荪女士为妻，枉度此生矣。然计将安出，智囊幸有以救我。”某笑曰：“勋帅位高权重，何求不得？闻曾老头儿善属文，我帅延为记室，徐以情动之，事必谐矣。”张狂喜，如计而行。张固有河东狮，且已赋小星，弗计也。某踵曾宅，略致寒暄，即白来意。曾曰：“吾年事已高，抱牍依人，恐伤勋师知人之明。然盛意殷拳，当一往谢之。”越数日，躬诣督辕，张倒屣迎之。曾以老伯呼张，执犹子礼，张错愕移时，期期不知所对。曾退，逢人便语曰：“吾观张督家木主，其父讳总愚，吾大父曾荐之于朝。以辈数论，张督吾父执也。”闻者鄙之。实则曾之为此深具苦衷，张虽豺狼其心，名分所在，势难求偶于女孙。所谓张总愚者系一捻匪，张是否为总愚之嗣，无人考询。自是张亦戢其野心，不复启齿；且曾氏湘中望族，教会中人时与周旋，张最惧外人，恐酿交涉也。
张四弟敬汤，市井无赖也，以兄力为旅长，人呼“四帅”。恒着八卦衣，顾谓左右曰：“颇似孔明否？”左右进以谀词，谓四帅武功非武侯所及，敬汤喜不自胜。又常出入绅吏家，见珍品，必抚摸再四，赞不释口。主人慨然赠之则喜，不然即托词假用，视为囊中物。故闻四帅枉步者，皆相顾私语曰：“孔明又来作贼矣。”张又有妾一女一。妾贾氏，薄具姿色，与养子张继忠通，女知之，将以白其父，继忠又诱之以塞其口。三人同游息，如影随形，张一无所觉。女豪放不羁，海外出，大刀队数十名附之，如刑人狱，女顾盼自喜。入肆购衣饰，豪奴排立无隙地，乘隙窃物，市人莫敢言。张继忠者，曩为盗，张驻军徐州，抚之，悦其韶秀，纳为子，盗部编为第五团，继忠以团长而少帅矣。第五团入湘，旧性不改，且相与言曰：“北地苦贫，吾侪好身手，所得恒不足当意。南人吾仇也，且富，良机可坐失耶？”故该团日为兵，夜则为盗，不止盗物，且杀人为戏焉，张知之不问。张失势后，敬汤伏法汉皋（鄂督王占元擒斩之），继忠复为盗，为豫省逻者所得，竿其首级。
安福系办理选举时，恃张为强有力之外援，派王揖唐侄某为湘江道尹，命周渤率罗正纬、王毅等十余人赴湘，包办一切。不意投票时，杨度、汪贻书得票最多，杨得五十余票。周大骇，嘱王某谒张，谋救济。张笑曰：“亏君等读书识字，些许事一筹莫展，吾视之殊易易耳。”王问计将安出，张曰：“此尚待商量耶？毁之，易以伪票，两言决耳。”王曰：“恐干众怒，奈何？”张拍胸曰：“有我张某承当，湘人敢捋虎须耶？”王欣谢而退。榜发，周渤等十余人无一漏选，舆论哗然。顾处淫威之下，无敢申正谊者。
张恃选举功，望益奢，安福系不能应，张怒，谋通款于徐世昌。时府秘书长吴某，乐与武人游，张与之订兰谱。无何，安福系将改选参议员，授意张氏，令先改选湖南省议会，张竟不为所用。有辜某者，以将计就计之说进，谓：“省议员中隶民党者甚多，若假中央之命，去此害马，罗致宗旨纯洁者□为公后盾，不啻借花献佛也。”张大悦，令辜筹备改选。时湘人陷于水火，怨ゥ已深。闻张将伪造民意，改选议会，无复容忍之余地，秘密集议，谋所以自救。旋由商会、教育会、农会、学生联合会、报界联合会、律师公会等推举代表，组织各界联合会，向督署请愿收回改选省议会成命。张怒曰：“乱民抗命，威信之谓何？”欲发令拘捕，辜急止之曰：“公服官湘省，不宜与湘人敌。以吾观之，各界联合会乌合之众耳，吾亦组织一团体与之抗衡，公为左袒焉，则吾计可成，仇公者无所借口。”张善之。乃由辜等组织所谓公民会，亦向督署请愿改选议会。各界联合会派代表谒张，否认公民会行动，张亲出接见，大声曰：“—方为公民，一方为各界，同是湘人，何者为当？君等勿饶舌，可约期集于教育会，双方辩论。其理直气壮者，吾将从之。”众皆诺。及期，张令等五团长张继忠派队往，名为镇压，实则临之以兵，使各界代表裹足不前也。然湘人夙富勇气，如时而往者为数浮于公民会之代表。首由辜致开会词，张继忠佩指挥刀立讲台，俨如公民会之镖帅。依次由双方发言，公民会代表多系临时雇定，词格格不吐；各界代表则畅所欲言，声震屋瓦。有某代表跃起发言，继忠怒，大呼曰：“兄弟们，实弹把守各门，无令一人兔脱，先缚此人。”语已，各界代表夺门而出，幸辜为之缓颊，未酿巨变。翌日，长沙《大公报》、《湖南日报》著论抨击公民会，同日被封。然张亦深知众怒难犯，改选竟因之搁浅焉。各界代表鉴于湘人与民贼势不两立，间道走郴、永组织驱张请愿团，泣诉于湘军首领潭延、赵恒惕之前。时湘军蹙处一隅，衣不蔽体，各级将校月饷才五毛耳，国人戏呼为“乞丐军”。况有吴佩孚虎踞衡阳，扼其吭臆。会吴将有事于中原，与湘军约曰：“今而后不复与君等为敌矣，湘事请自了之。如力有未逮，吾不任咎也。”
未几，吴师北上，湘军誓为孤注之一掷。张部以七万众，望风而靡。时湘军除谭、赵外，贺耀祖、叶开鑫、唐生智等均任团长，鄂军夏斗寅、赣军李明扬以客军戍湘南，合之枪数不逾三千。然士气壮烈，为从来所未有。张闻南军长驱而入，大惧，语乃弟敬汤曰：“汝恒以诸葛自命，今其时矣。战而捷，吾以师长酬汝；不捷，不走何待？”敬汤拍胸曰：“兄毋虑，些许事，三五日足以了之，请兄重然诺也。”即日治装就道，乘绿呢大轿，轿后悬斗大灯笼，桓桓武士，前后呵护者数百人，路人为之侧目，且窃窃私语曰：“彼獠士饱马腾，南军宁足为敌？吾湘人永沦苦海矣。”不数日，敬汤踉跄返，入城时仅着一履，面涂泥如鬼，即日与兄宵遁，所部纵火焚掠，全城混乱。越日，湘军至，万人空巷，鸣鞭以迎。兵士面目黧黑，手足胼胝，信如外省所传之乞丐军也。
张北上后，段祺瑞鄙之，不加顾惜。张郁郁寡欢，曾一度赴南口，乞冯玉祥录用。冯命缚之，且数其祸湘之罪，最后付以《新旧约》一巨册、《三民主义》全集，语之曰：“汝熟读两部书，纵汝去。”张唯唯受教。两月，竟能成诵，冯怜而释之。今年，张受日人豢养，潜居北平，谋倾覆华北。义士一击而中，时论快之。
ｗｗｗ．５６ｗｅｎ．ｃｏｍ



王毓芝与夏寿田

曹锟为直鲁豫巡阅使时，其秘书长王毓芝，字兰亭，以书佣起家，锟知其无能，欲物色通儒代之。有人为夏午诒（寿田）推毂，锟聘为高等顾问，敬礼备至，意在以秘长畀夏。事为王所闻，与夏周旋甚力。贿选将成，王谓夏曰：“黄陂为总统，处理政务凌乱不堪，人皆病之。吾三爷披阅案牍，皆由李彦青转辗传递。李目不识丁，往往遗失要件，吾不知视黄陂为何如也。”言已太息，夏唯唯。适锟闲步入，夏讽之曰：“项城在日，事无巨细，必躬自料检。黄陂反其所为，侍卫、武弁可任意拆阅文件，逊项城远矣。”锟大呼黄陂荒唐。是日，王密诣李彦青处，以情告，约为兄弟，且曰：“外来人视吾侪为眼中钉，六爷（指李）似不可不防也。”李哂之。
未几，贿选成。锟谓夏曰：“秘长一席，非公莫属。兰亭不足当兹任，请摒挡一切，与弟偕行。”夏以足疾，请于二星期后来京。锟曰：“我为公备一精舍，速来为佳，毋令人日夕企望也。”既入都，仍以秘长畀王，聘夏为总统府高等顾问，饬丁粪除纯一斋，为夏下榻处。二星期后，夏如约入都，投刺总统府，阍者不为通。时李为府中庶务长，凡有请谒，延拒由李。锟在府中频问左右，夏顾问胡久不来？左右以足疾未痊对。于是馈药慰问，函使不绝。夏以居京非久计，遂回保定。终锟总统之任，夏未获一面，而廪给倍增（前为五百元，后改一千），礼意优渥，殊茫然莫知所以也。及锟失势走津沽，遇夏于途，捉臂邀归，让之曰：“公等日日抬我上轿，又弃我如遗，今世几不能见公面。”言已痛哭，夏不知所答。锟即迎居私邸，款接甚优，惟恐其去。某日，王毓芝投刺求谒，锟拒之。王乃访夏曰：“三爷骤改常态，意诚难测。然吾眷怀故主，必一面乃已，否则无颜偷息人世。三爷恼我，鞭挞我可也，嗔斥我可也，奈何拒人于千里之外？”夏言于锟，锟怒曰：“烦公寄语，彼必求见，请携手枪来，先杀我。”王闻之赧然而遁。
ｗｗｗ．lzuo wen．ｃｏｍ



贿选前之曹吴

奉直战争后，有人献策于锟，恢复法统，召集旧国会以和缓西南感情，总统问题暂不提及。此策果行，锟之总统地位，必有水到渠成之日。然锟病其迂拙，迟疑不纳，此人乃另献他策：逐走徐世昌，召集一部议员，选举临时大总统；再由议会与西南非常国会谋合，正式选举大总统。锟善之，命京兆尹刘某警告徐氏出京，由周（自齐）阁摄行大总统职务。同时王承斌奉使赴津，与吴景濂等筹商召集国会事。正在分头布置之际，吴佩孚以战胜余威，昂昂然归抵保定，未尝请命，猝宣布迎黎复职之主张，风声所播，遐迩从同。锟闻之大怒，顾左右曰：“子玉眼中已没有我了，咱们还干什么？一切让他去干吧！”时在锟侧者仅参谋长熊炳琦，力劝忍辱负重，勿授人以隙，为仇者所快。一面使人言于吴氏，谓：“三爷已气得发抖，饭亦不吃，客亦不会。公以忠义示天下，宜稍留余地，即有所建白，请命而行，三爷当无不可之理。”吴气焰万状，忿然拍案曰：“谁误三爷，看咱要谁的脑袋！”锟知吴志已决，既怒且惧，遽命送眷赴津。此时曹、吴间情感已告破产，然锟终不忍拂袖而去也。
吴自知锋芒太露，勉自敛抑，使人言于锟：“黄陂任期转瞬终结，大好交椅，舍三爷其谁？我惟爱之深，故筹之熟耳。”锟始释然。时黎宋卿高卧津沽，呼之不出。金永炎（晓峰）为黎策士，微服过保定，深夜谒吴。吴曰：“此间事我以一身当之，三爷怒我甚矣。黎公如再作势，吾亦无能为力。取舍从违，请一言决。”金拍胸曰：“黄陂之事，我可负责。玉帅磊落男子，望坚持弗懈。”连连拱手而出。及金抵津，黎氏果允就道。惟黎莅职后，颇思湔革旧习，发奋为雄，对于炙手可热之孚威，未甘屈让。吴悔恨不置，练兵洛阳，不言朝政。于是熊炳琦、王毓芝、王承斌、冯玉祥辈加工赶造，贿选之局以成，曹三爷乃于国庆日欣然入都，以偿生平之大愿焉。
www.100ppt.cn



得意忘形之李彦青

李彦青贫贱时，在哈尔滨浴室中为人擦背。锟驻军东省，冬寒难耐，常就浴室取暖，悦之，留为厮役。后锟为总统，李亦扶摇直上，权重一时。然锟每入浴，非李擦背不乐。某日，李与诸显贵雀战，府中电话至，传“总统已披浴巾，请六爷（指李）速去勿延”。李弃牌匆匆而走，外间传为笑柄。然当时所谓士大夫，伺其颜色以固权位者，实繁有徒，如交通总长、外交总长、财政总长等，皆与订金兰之契，呼“六爷”而不名。李亦志满意得，目无余子。此外尚有靳云鹏、潘复、程克等，媚李备至，终不能脱颖而出，闻者悲之。李父初为张志潭（曾任内务总长）庖丁，李贵显后，其父往省旧主，张太夫人刮目相看，延至书斋，款以茗点。适张自外归，见昔日庖人今为座客，忿然不顾，李父抱惭遁。李闻之大怒，谓远伯（张字）小子，不给体面，誓有以惩创之。事为王克敏所闻，王与张厚，欲居间调停。会李父诞辰，李盛馔款客，王强捉张臂踵门致贺。时值堂上彩觞，笙歌大作，张未履寿堂，径往观剧。李益恶其侮慢，迁怒及王。王大惧，乃邀李至私邸小酌，令宠妾小阿凤捧杯劝饮，李怒始解，王、李之交益固。其时财长一席，逐鹿者大有人在，而王屹然无动摇，皆李之力。
锟秉政时，李彦青权倾朝野，人所共知。然锟仍以厮役蓄之，未尝假词色。时孙慕韩组阁，有程克者，曾一度为内务总长，赋闲已久，见猎心喜，因与李约为兄弟。李果进言于锟，谓：“程某才堪大用，愿侍奉三爷，即以之长内务何如？”锟正横卧抽烟，掷烟枪于地，虎跃而起，厉声斥曰：“你是个甚么东西，总长也够你保举的吗？”李赧然谢过。然李机警异常，善投锟之所好，锟不可一日无李，故李得以一手遮天，擅作威福，锟茫然不知也。锟弟曹锐与张作霖为儿女姻亲（外传曹、张为亲家，实则锟乃伯亲家也），任直隶省长，驻天津。锟为人恢豁大度，视财帛如粪土，宦囊私蓄，托锐为之经纪。锟初无子，以锐之子为子，盖不止于兄弟之亲矣。其后锟妾生子，爱侄之情稍替，锟时时向锐索钱，多寡任所给。李与王毓芝谋：“三爷今贵为总统，而财权在四爷手，俯仰由人，乌乎可？矧小公子由教读以至长成，非有固定储金不可。三爷手足情深，小公子将何以度日也。”锟闻而善之，渐与锐疏。贿选成，锟跃登宝座，锐由津往贺，馆于字廊，李为府中司账，竟不为备餐，锐饥火中焚，命随从购羊肉包饺果腹。乃一怒返津，语直系诸将曰：“你们大家抬三爷做总统，不问他够料不够料，将来总得闹出乱子。”其愤懑如此。自是一年之中绝足不至，锟亦不召。第二次直奉战起，始由吴佩孚迎锐入都，参预戎幕。锐以州吏出身，颇识大体，如锟遇事谘询，府中必井井有则，此锟之失计也（后锐为冯玉祥捕获，吞金死）。王承斌为贿选要角，以功授直督兼直鲁豫巡阅副使，声势煊赫，在直系诸将上。锟就职后一月，王踵府求谒，竟不得一面而去，锟不知也。时孙慕韩为内阁总理，某次阁议，忽来电话谓：“李六爷即来列席，三爷有话，命彼向内阁传述。”阁员大骇，盖不知李以何种资格，竟欲参预机枢，视国事为儿戏也。然李不速自来，无以拒之。幸孙老于作吏，命罢议散坐，俄顷，李施施然从外来，是日改为非正式谈话会，此亦官场中创格也。又孙洪伊为北方闻人，曹、吴辈奉为先进，执礼甚恭，凡直系与西南接商之件，由孙居间斡旋。一日，孙自天津来，将有所建白，李躬出肃客，且行且语曰：“公见三爷，请勿谈政治，迩来三爷心绪不宁，防触其怒。”孙愕然曰：“我不谈政治，还谈些什么？”闻者大笑。
冯玉祥密谋倒戈时，王承斌、孙岳皆预其事，王为促成贿选之主角，孙则孩提时受锟抚育（孙父为锟部下排长，父死，孙甫数龄，锟抚之如子，其后擢绾军符恩眷独异）之二子者，应为曹家不侵不叛之臣，何以变生肘腋，此中盖有一段秘闻焉。先是，冯已蓄意倒戈，虑孤掌难鸣，以术诓王、孙入彀，谓：“三爷登位以来，外慑于强藩（指吴佩孚），内蒙于阉竖（指李彦青），吾辈何时始得出人头地？不如先清君侧，再扫恶氛。我三人精诚合作，生死不渝，庶可创一新局面也。”此说正投二人所好，欣然附骥，初不意大错铸成，狂澜莫挽，张（作霖）、冯因之联合，曹锟因之被囚，直系因之瓦解，而段芝泉且因之入都执政也。王、孙事后愧悔不已，第蜷伏于奉军威棱下，未敢宣之于口也。
当冯军逼近畿时，外间风鹤频惊，锟无所觉。兵至旃檀寺（冯氏昔日驻兵地），天已破晓，有人以电话达李宅，仆人睡梦中披衣起，持听筒在手，怒斥曰：“此何时，扰乃公清梦！”其人曰：“有紧急事白六爷。”仆厉声曰：“六爷睡未久，即杀头事，亦须待至天明。”言已，忿然将听筒挂上。不意未及数分钟，缇骑已至，就卧榻絷李去，稍加讯鞫，即绑赴郊外，执行枪决。家产籍没者数十万，外传数百万，亦殊不确。李操业至微，使终身不改，犹得保其首领，与草木同腐，乃幸运之来，出其意表。当时所谓元首，受其播弄；衮衮百官，为所挟持，驯至朝政失纲，亿民腾笑。吾人读史至魏忠贤祸明，其时士大夫如崔呈秀、魏广微之流，舐痈吮痔，无所不为，以拜干父干祖为无上之荣宠；清季李莲英，骄蹇不法，道路侧目，岑春煊号为刚劲，亦奔走其门。李彦青虽晚出，而恃宠弄权，未遑多让，阉宦名词已成为历史上之僵物，不谓民国犹及见之。吾国怪现象，诚可谓百变不离其宗也矣。
wwｗ.7wenxｕe.cｏm



内容

贿选前，曹锟任直鲁豫巡阅使，与奉系对峙。徐世昌为总统，系直系名誉领袖，然事事沮抑于曹，积不能平，乃引奉张以自重。奉军入关，系徐所电召，此电适为曹锟搜出，徐惴惴不自安，日惟饮酒赋诗，以示暇豫而已。时梁士诒组阁，吴佩孚通电讦梁卖国，文词激越，不为中枢稍留余地。梁倒周（自齐）代，张作霖乃以武人干政为口实，举兵讨吴，于是曹、吴岌岌备战。当是的，曹询某幕客：“今后收拾时局，果以何法为先？”其人答以：“东海由安福议员所推戴，非合法总统。公如以恢复法统相号召，则东海之地位失，天下事不难定也。”曹击节称善，隐蓄取徐而代之意。奉军既败，徐踉跄走津，曹氏稳待黄袍加身，刻不能耐。而吴霹雳一声，以迎黎为请，颇予曹以难堪。其后贿选成，吴练兵洛阳，不问理乱，及奉军卷土重来，吴始至四照堂组织总司令部。迨冯玉祥倒戈，前线直系大崩溃，吴绕海道南下，由黄州而岳阳，凄惶失志。未几，冯与奉系反目，吴转辗至京汉道上，重整旗鼓，虽成弩末之势，不足以问鼎中原，而各方尚有慕其虚声与之结纳者。是时冯玉祥已退兵南口，令鹿钟麟留守北京，奉军长驱而入，北京危如累卵，有人向冯军献策，放出延庆楼之曹锟，以团结旧直系为号召，拥吴为主将，以抗奉军。冯然之，即命鹿等发表拥吴通电，使吴重视曹之生命，亦应委曲求全，以待时机之推展。而吴视政见为重，放曹为轻，决然予以否认。鹿等迫不获已，一夜之间，全部退出北京，自是吴、冯怨毒益深，百世不能解矣。
及国民革命军崛起岭南，出师北伐，吴军首当其冲，望风而靡。武胜关外兵车拥塞，吴处四面楚歌之势，顽梗不改。时曹锟已于乱离中脱樊笼，由保定南下，主张收集余烬，回戈北指，以声讨奉张之大元帅为名，而置南方于不问。吴部将靳云鹗、彭寿莘等均然其说，使曹锟能畅行其志，张作霖知大势已去，必不战而退关外，然后直系与国民革命军在可能范围内提絮并进，则今日直系之残余势力，在北方诸省中至少必留一角；而近年来东北军与冯玉祥所领导之第二集团军，在国民革命旗帜之下，其风头向不若直系之健也。然吴胶执己见，宁与奉张捐怨修好。曹抵郑州时，吴迎之于车站，寒暄数语，即请驻跸开封，命豫省长熊炳琦妥为延款，视若赘疣，不复与曹一面，此为直系历史最后之一阶段矣。曹锟一生庸暗，为直系偶像式之首领。然偶像非一无足取也，用不着时并不碍事，用得着时可比一尊活菩萨。盖曹与段祺瑞、王士珍、段芝贵等同为袁世凯所办北洋武备学堂学生，资望颇高，为人蔼然可亲，深得直系诸将领之爱戴。吴氏丢开此一顶大帽子，故其最后之挣扎终归幻灭而已。
当吴佩孚离川北上时，张学良迎之于前门外车站，执犹子礼甚恭。盖张、冯（玉祥）暗潮甚烈，欲引吴以自重也。吴意态殊傲慢，频施训饬，张不怿。下车后，宴之于顺承王府，以诸将陪侍。酒半酣，吴纵谈时局，视天下若无物，张益为掩耳，大有敬鬼神而远之之意。时直、皖旧人，欲燃北洋团体余烬。吴北上后，段祺瑞亦以金光明法会来平。奔走吴、段之门，欲冶冰炭为一炉者大有人在，段颔之，吴亦报可。惟吴自视高，不欲踵段之门。事闻于段，怫然曰：“子玉昔为偏裨，以兵谏博时誉，其行动与倒戈无殊。今时过境迁，彼来谒我，往事不提可也，合作云乎哉？”言下大有羞与哙伍之意。盖吴、段襟怀偏狭如出一辙，其不能捐嫌修好自意中事，双方党徒奔走调解，真是庸人自扰而已。小张对于吴、段，皆以前辈视之，设宴相邀，段居首，吴亚之。吴表示必往，而届时未果来，彼或戒于段氏老气横秋之态度，令人难耐，不欲取辱于酒馔纷纶时也。是日段亦未至，于是团结北洋系之幻梦澌灭殆尽。
于学忠曾为吴部属，吴未尝大有造於于，而于事吴犹昔。吴在旧都日与党众相周旋，党众以吴为偶像，吴亦乐此不疲。然以英雄迟暮之吴老秀才，仅能抚髀兴叹，纸上谈兵而已。该派以说于入伙为请，吴然之，于尝语人曰：“我受老帅及副司令（指张氏父子）深恩，没齿不忘。然大帅（指吴）吾旧主也，事大帅为私情，事副司令为公谊，讵可以私情而废公谊耶？”于为此说，盖欲于保持人格之中仍释疑于小张，其用心之苦、处境之艰，颇为时人所谅解。无何，吴使人言於于曰：“大帅来旧都后，常言公如壮缪之事曹，而大帅则如煮酒论英雄时之玄德也。”此则以壮缪许于，而自居于玄德公，与吴平日以关、岳自况者不类。于应之曰：“诚如君言，则壮缪还刘之日封金挂印，未尝利曹之甲兵金帛也。君归语大帅，果以壮缪相期，于某愿即日释兵柄，天涯海角，只身相从，略无顾瞻也。”吴氏至是始知于之不可动。其后策士、舌人长期浸润，吴、于感情渐臻恶化。挑之者曰：“于某所部尚有公之旧属，于氏恋权位，不肯降心相从，公宁不能自谋耶？公如广结声援，竖立旗号，其中必有慕义之士闻风而起者。”吴自审於于无厚恩，戚戚然有所不忍。策士乃伪造吴之委状，潜往保定，煽诱于部。事败，于默然。自是以后，岁时伏腊仍诣吴处问起居，余时则绝足不往，而吴之雄心，亦如槁木死灰矣。
小张去国后，吴、于间之关系并未改善。吴虽昏耄，颇悟策士播弄之非，渐远之；策士亦知吴之不可复振也，弃之若敝屣。故吴初履旧都，有桓桓卫士，有失意军人，有政客，门庭若市，其虚声仍足以炫耀一时；今则形单影只，情绪单调，以前种种，譬如昨日死矣。
客有自北平归来者，述吴佩孚近事甚详。吴自卜居北平东城什景花园后，旧侣过从，门庭颇不寂寞，即党国名贤因公北来者，无论识与不识，亦多驱车往谒。黄郛与吴有金兰之契，呼吴为“二哥”，余皆呼“大帅”，亦有呼为“二先生”者，吴一一款接。惟日本人及西装革履之士，则摒诸门墙之外。前有日人上角，系伪**事参赞，善操齐鲁之音，乔装华人，觅友为介，得与吴一面。事后有人告吴，吴愧恨不已，严嘱阍者，毋许以劣货冒充国货。关外日人及伪廷宗室夙震吴名，欲诱之入彀，衔命而来者，见吴述及国势阽危，辄露嗔目奋髯之状，皆不敢白来意，废然返。
吴不参佛乘，颇崇道教，倡为三教混一、以教治政之说。尝驰书某巨公，阐扬斯旨，语皆怪诞不经。某巨公作书报之，词意婉约。近传吴有从事垦殖之说，局外人未悉底蕴。惟吴壮心未死，时兴抚髀之叹，尝谓：“康藏富源，倍于关外。国人争欲问鼎中原，鲜有高瞻远瞩，以启发边陲为己任者，行见大好河山，同归于尽。倘能假我事权，俾克投身绝域，披荆斩棘，以固吾圉，此生平大愿也。”外传种种，殆由是而起。
吴倨岸犹昔，恒对客作长谈，自是其是，绝类训词。客有往谒者，例不回拜（移居北平后，仅回拜章太炎一次。章、吴晤谈时，互道契阔，幸操余姚语，吴则满口蓬莱土音，有通译为之传达，至堪发噱）。综观吴之一生，未尝有所惮服，有之，惟张夫人耳。每盛怒，得夫人一言而解，夫人有所命，辄不忍拂其意。吴座上有四方诡奇之士，或善使剑，或能吞金吐火。其最著者，一为四川老人，年逾百龄，与吴跬步不离；一为大侠彭太义（辛亥炸死良弼之彭烈士家珍，即其子也），剑光如练，阴森怖人。张夫人语吴曰：“君性耽此道，夫复何言。惟置诸家庭饮宴间，将启外人疑窦，慎勿尔尔。”吴诺，即迁老人于外。
吴虽无所事，而职司甚多，如北平红字会及救世新教会，皆以吴为总理；各家慈善堂莫不有其手书联语，亦莫不列吴为常务董事也。又设正一堂，自为总理，下分三院，即慈院、公院、修院是也。吴已六十许人矣，而矍铄犹昔，黎明即起，散步庭阶，浇花观鱼，怡然自得。所蓄金鱼至夥，形形色色，吴每晨伫眸细数，不以为烦。吴所居有卫兵九十名，特务警察若干名，皆旧日健儿也。以吴之处境言，当较胜于放逐荒岛之拿破仑；而桓桓武士终始追随者，仅此寥寥之数，则又如白头宫女，不堪回首话当年也。特务警察亦吴旧部改编，鲍毓麟长平市公安局时，规定由局给饷，至今未改。吴之生活费，初来北平时，张学良以世谊月馈四千金，张解组游欧后，改由北平军分会按月照拨，列入军饷项下。外传吴受委军分会高等顾问，殊无其事，惟军饷例须七折，故吴实际收入，月仅二千八百金，颇露窘态。有人言于军分会代委员长何应钦，请益之。何叹曰：“此公清况，吾亦知之。然例不可违，岁时伏腊，当以军分会名义酌予补助，以符原数。”闻最近财政部长孔祥熙，曾馈以五千金。吴勤于作书，顾非兴之所至，不轻作画。某君南归时，乞其墨宝，吴不假思索，振笔书联曰：“回首可怜歌舞地，如今不似洛阳时。”殆不胜身世之感欤！
下　书　网



内容

桂人张其，前清进士，以即用知县分发湖南，署芷江县。县多盗贼，诉案如鳞，张年少，求治甚急，穷二月之力搜捕过半，余党深衔之。会某处告警，张自率步快，攀峤涉水以往，中伏，步快鸟兽散，张受缚，被殴鳞伤，盗以棒塞其臀，呼啸而去。步快复集，闻声解救，张大愤曰：“文士无缚鸡力，何期受辱至此。”即自请调省，获许。卜居长沙，广求技击者，刻苦练习。技大进，能虎步跃登屋顶，数十人无敢进。时誉鹊起，目为文武全才，与谭延最友善。鼎革后，谭以书生任都督，重张才，延为南武军统领，授令援鄂。布置甫定，和议告成，改任军事厅长，半年解职（以张孝准继），自是杜门家居，与朋好鲜通庆吊。盖张抱负非凡，耻以五斗米折腰，恒大言曰：“吾异日必为省长，庶行吾志。牛刀小试，岂大丈夫所为耶？”民国六年，湘军驱傅良佐，北廷怒，遣吴佩孚、张敬尧等大举寇湘。湘军战不利，蹙处郴、永，大敌当前，士气沮丧，亻焉不可终日。时谭延客上海，遣张间道入湘南，任军事联络。张抵永州，溃兵大至。湘军有一陋习，胜则兼程并进，锐不可当；败则辙乱旗靡，不可收拾。张集合残部，立斩连排长四五十人，永州赖以守。谭闻之，欣然就道，设督军行署于永州焉。惟张终屈为幕宾，碌碌无以自现。
民国九年，湘军驱张胜利，谭复入长沙。时直皖战机迫在眉睫，吴佩孚遣使劳湘军，谭命张报聘，兼察中原形势。张北上，值战作，贻谭以书曰：“延陵用兵诚有天才，临敌如无事，终日勤劳而不倦。方事之殷，皖军炮弹一夜千余发，直军屹然不动，突出奇兵袭之，乃以制胜。惟北洋团体皆忌其才，木秀于山而风摧之，可为古今人一叹。”谭服为知言。张既不得志于湘，乃以宾客遨游湘、洛间，极为吴所礼重，曾一度任桂省长。二次直奉之战，张居北京，与一妓有啮臂盟，阮囊羞涩，欲贮娇而未遂也。得吴书，敦促就道，张与妓约曰：“战而捷，必从我。吴将军善用兵，复何疑？伫听好音可也。”然是役以冯玉祥倒戈，吴军覆败，傺年余，吴始再起，任张为秘书长，决疑定策，倚畀甚殷。十五年，湘军内哄，张进言曰：“此湘省内部事，公宜处之以静，观其蜕变，因时制宜。若作左右袒，犹扬汤止沸也。”吴惑于左右之言，弗听。北伐军兴，吴战不利。武汉既下，左右皆遁去，张独留，每见吴必骂，吴竟夷然受之。旋局势愈非，吴引败军转徒豫鄂边境，张死于乱军中，谭延诗以哭之，有“平生误感恩”之句，盖哀其不慎出处，明珠暗投也。说者谓张精卜筮之学，海上卜人小葫芦谓张是年必死非命，张自卜亦然，幸有解救，得转危为安，故不措意，然卒应小葫芦之言云。是则齐东野人之语，为薄识者所不道。古今人善卜而败者多矣，吴佩孚即其一也。
www.1tdw.com



内容

民国十三年，某外员语其友人曰：“贵国武人中深谙政治者，张作霖一人而已。吴佩孚一无所长，刚愎自用，倾覆将不旋踵，奉军其将再得志于中原乎？”友讶问之，外员曰：“吾说不止此，贵国折冲樽俎之流亦未有若奉张者也。东省为日人势力圈，其视为俎上肉也久矣，张身当其冲，卑词厚币，结其欢心。然张岂甘于卖国者哉？吾有以窥其隐矣。吾尝客于沈阳，亲见夫各国领事往晤张氏者，张傲岸不为礼。地方发生交涉，则又据理力争，不稍松懈。可知张氏自位之高，不若余子媚外性成者也。而独礼重日人，有所求，必遂其意，此非其素志。吾察知奉省对日交涉，小事让步，大事殊未必尔，则张氏方寸间自有定见，外柔而内刚。吾又闻日人知张氏非易与者，恐去张而来者愈乖其望，是以任之耳。”外人观察吾政局，精辟如该外员者，洵不多觏也。
先是，奉派军人新旧之争甚烈。十一年，张自关内败归，宿将意气销磨殆尽，新派开始扬眉，杨宇霆、姜登选、郭松龄等分领军务。十三年，奉军转败为胜，张亦以为微时旧侣已成废料，跨灶之子取友必端，对其子信赖益力。学良年少气盛，乐与欧美人士游，常不直乃父之亲日，形诸词色。作霖以为然，接待日官礼貌渐疏，日人大不满，去张之志益决。是年，日本举行大操，邀中国代表参观，张派郭松龄往，日本陆军省某员语之曰：“张大帅近来一切举措，真不够朋友！贵国内地混乱，迄无宁岁，吾人冀东省得一贤首领，以保一隅之安，故吾人扶植张大帅，亦自为计也。乃大帅惑于稚子之言，以怨报德，岂能久乎？”郭闻而奇之，某员又曰：“吾人若任其倒行逆施，东省必为内地之续。为敦邻谊计，为保持东省治安计，似非张大帅所能任。阁下气度轩昂，为救国人士所敬佩，如能当仁不让，出而收拾残局，敝国极愿竭诚为助也。”郭大惊，期期答曰：“军人重服从，何敢有他志。矧贵国为德不卒，亦徒示人以不广，即有所不慊于大帅，某也为之斡旋，重修宿好何如？”某员微哂曰：“尧何人也，舜何人也？有为者亦若是，君何过自贬抑乎？人生数十寒暑，瞥焉即逝，机不可失。幸勿囿于个姓之忠，尤望勿以试探见疑也。”郭意大动。盖当直、奉鏖兵，九门口、山海关之役，郭身先士卒，建功甚伟。事定，李景林、姜登选、杨宇霆辈皆任督办（分任直、皖、苏各督），郭颇失望。经日员之挑逗，如饮醇醪，如中魔祟，口不言而心许之矣。返国后，延揽亲日派殷汝耕、林长民辈，运筹帷幄，嗣是与日方信使不绝。无何，孙传芳崛起东南，驱走苏督杨宇霆，郭投袂而起曰：“此其时矣。”即演倒戈之一幕。
时郭拥兵七八万，为奉军劲卒，摧枯拉朽，兵薄沈阳。忽有关东军日武官谒郭，询之曰：“君得志后，贵我两国所订二十一条关于东省之部分，颇愿履行否？”郭不知所对，良久乃曰：“我入沈阳城后，容再考虑，然吾思无不能办之事也。”武官默然，移时乃曰：“贵部姑止勿进，沈阳侨商多，吾人将讽张自退，自有好消息报君也。”郭果按兵不动。即日，武官言于张作霖曰：“郭军临城下，大帅将如之何？”张曰：“实不相瞒，一走了之。”武官曰：“未便至此。倘大帅许我践宿约，吾将转危为安，可操左券也。”张跃起曰：“诚如是乎？一切唯命。”武官退，未几，郭军惨败，郭与其妻被执死。事后，日人责张履约，张他顾曰：“足下误矣，国权所关，几曾应允来？”日人语塞而退，自是怨毒益深，誓以杀之为报。厥后果有皇姑屯炸车案，盖中心蓄之已久，非决策于俄顷间也。
时奉军诸宿将势均力敌，不能相下，又伤张之惨死，乃辅学良衰主戎事。良少年气盛，日人深惮之，欲以杨宇霆去良。不幸春光泄漏，杨氏授首，新派军人气焰顿戢，良位益固，而日人益视良为眼中钉。其时抚顺日煤倾销奉天，良就职后，首解私囊掘发煤矿，不期年，尽夺日煤市场。他如航线、铁道以及各种矿产，莫不即知即行，成效大睹。良意以为日人虽狡，终不能以兵力谋我，假以数年，必使日人在东省之经济势力整个崩溃。嗟乎！良之言壮则壮矣，而孰知国势不竞，操之过急，倭骑长驱夺我四省，即种因于是耶？又葫芦岛开幕之日，良柬邀各国外交官参加典礼，排列名单，以日领为殿。是日仪式隆重，良自有演说，依次请外宾致词，皆命舌人传译。日领最后发言，舌人已不知何往，啁哳之音，满座不辨，有为之匿笑者。倾吐未罄，遽唱礼成，日领赧然怒目而下。此又足以激怒日人者也。
友人某君，述张作霖谒溥仪一事甚趣，其言曰：“张作霖与张勋为儿女姻亲。勋逃津后，作霖自关外来，馆于勋宅，随行者如袁金铠、金梁、商衍瀛、谈国桓辈（商系老翰林，曩在勋幕司笔札，由勋介往作霖者），皆复辟派人物，作霖南来，携作随员。此辈在津放言无忌，谓：‘绍帅（指勋）失败，乃人谋之不臧，而义声所播，已足以震天地而泣鬼神。我帅（指作霖）忠君之念，未敢后人，此番南来，将以竟绍帅未竟之志。启节之先，卜之大吉，行见大业可成，清室可复也。’闻者哂之。此辈张为幻，信口雌黄，作霖或无是意。惟作霖抵京后，忽发奇想，将谒废帝溥仪。遣人关说，宗室闻之欣欣然色喜，群谋延款方式，其稍明事理者，谓宜以常礼见；另一派则以为作霖著名骁将，若不以朝廷仪度折其骄恣之心，将何以示范于天下？协商之下，卒以后说占胜，乃约期延之于便殿。及期，作霖具衣冠来朝，溥仪故作矜持状。作霖不悦，以目四瞩，觉皇家威仪不过尔尔。溥仪略致数语即退，且低语近侍云：‘这小子目光炯炯如贼，殊失臣下体。’语为作霖闻，不禁大忿，退而语人云：‘这小子已属平民，还摆什么架子！’其时平津一带，复辟之谣其嚣尘上，自是谣啄顿息，终作霖之世，无敢与谋复辟者。”
ｗｗｗ．ｄｅｐｅａｔ．ｃｏｍ



内容

杨宇霆，字邻葛，辽宁人，日本士官工兵科毕业。国人谓奉系之杨与皖系徐树铮同有“小诸葛”之称，而皆不得其死，盖以其锋芒太露，有取祸之道也。杨归国后，厕身张作霖戎幕中，碌碌无以自现。第一次直奉之役，奉军失败，设收容所于滦州。杨与同学姜登选（超六）、张宣（楞生）等设计架桥，全师得渡滦河扼险以守。张大悦，立拔姜为前敌司令，杨为参谋长，收拾余烬编为两军，以李景林（芳宸）、张学良（汉卿）为之长，韩麟春（芳辰）、郭松龄（茂宸）副之，自是杨崭然露头角矣。
张起自草莽，旧侣如汤玉麟、吴俊升、张景惠、张作相等，久共休戚，意态骄蹇。杨以新进之士，极为宿将所不满，况杨昌言改革军制，尤授人以口实。独学良与之亲，赖其力得以新法部勒奉军，设兵工厂而自为监督。杨负笈东瀛时与日人过从甚密，而士官学友又多在南方列显要，故杨外主亲日本，内主联合西南。时有湘人杨丙为之奔走港粤，倡孙（中山）、张合作之说，惜丙拙于辞令，不足以当兹任。第二次奉直之役，直系瓦解。段祺瑞出膺艰巨，以张宗昌督鲁、李景林督直、姜登选督皖，杨则出为苏督，是为奉军全盛时代，亦杨势堪炙手之时也。未几，孙传芳长驱入宁，杨、姜北遁。是冬，郭松龄突树异帜，姜登选过滦州被执遇害。迨郭乱既平，宿将气焰复张，杨所领导之新派又局如辕下驹矣。其后张作霖入旧都称大元帅，未几被炸于皇姑屯。杨辅学良支撑危局，自恃功益高，目无余子，卒罹于难。
www.ｌzuoＷeＮ．ＣＯＭ



内容

曩岁，鲁籍工人每年至关外劳力谋生，春去冬回者，无虑百万，张宗昌即其一也。张山东掖县人，仪容伟岸，世称为“长腿将军”。蛰伏故乡时，贫无以为生，乃随伴北走吉林，入矿窟为小工，以力雄胆大为众所拥，俨然头目矣。终以地穴生活阴翳不见天日，郁郁不得志，旋弃业从戎，随郑汝成至沪，转辗而入冯国璋部下。民国六年，积功至师长，奉命征湘。醴陵老关之役，师徒挠败，仅以身免，废然北返，以索欠饷为由，结识盐务署长潘复。潘怜其落魄，假公济私。潘固豪于赌，张有同嗜，得钱辄随潘入局，一掷千金无吝色，潘益引为同调。时潘攀附张作霖，得间为之一言，奉张与语大悦，畀以军职。二次直奉乏役，两军相持于九门口一带，张率骑兵一旅间道趋滦州，先奉军入关。无何，冯玉祥倒戈，直军败，张部进唐山，京津震动。事定，以功酬鲁督，潘又引以自重矣。张为人昏庸暴戾，集腐恶之大成，而侠骨豪情，迥逾恒泛。匪酋、军贩有所求，立畀显秩；文士之摇尾者，亦各以闲曹相延礼，不令觖望。偶作狭邪游，勾栏中人稍当其意，遽为脱籍，然过眼辄忘。胸无城府，时人谥以三不知：一不知军额多寡，二不知姬妾若干，三不知顾问、咨议、聘委之总数。此诚民国历史中寥寥可数之浑蛋也。因军额无定，饷糈恒无所出，除其直属部队外，余皆按期摊派。兵士有衣不蔽体者，则以打劫为生。张知之，未便施督责。受委军、师长鉴于统兵为无上之投机事业也，只图军额之扩张，不计战斗之强弱，以故遍地皆兵，即遍地皆匪。鲁人慑伏威棱之下，敢怒而不敢言焉。
孙传芳之勃兴也，长驱入苏浙，苏督杨宇霆北遁。张赴援挫败，引为奇耻，誓有以报之。孙一战胜奉，自视甚高，疑国中无足当之者。既与奉军为敌，对于吴佩孚与革命军之战，亦作壁上观，欲收渔人之利。顾革军势方盛，英雄一世之孚威将军颓然不可自振，革命势力遂由湘鄂展足赣江。时孙号为五省联帅，赣在其列，闻警大怖，捐弃宿仇，只身走京津，俯首下心，约奉军为助。乃说张作霖曰：“薰莸异器，泾渭分流，吾麦食者与麦食者谋，讵甘食米者之凌辱耶？”其词甚巧，奉张顿改容谢。盖麦食喻北人，食米喻南人，以南北之见挑奉张，宜奉张之入彀也。奉张固与中山先生有旧，虎踞北京称大元帅时，仍不无与国民党合作之意，至是始决意甘为孤注。然张宗昌未释旧怨，思有以尼之。奉张为之杯酒联欢，令孙赴赣督师，鲁军南下为援。论者谓黄雀在后，孙氏无论成败，均趋绝路。果也，鲁军抵苏，俨以战胜国自居，兽行既彰，民怨斯集。孙联师自作聪明，而从兹土崩鱼烂，追步吴大帅后尘矣。
先是，杨度以总参议名义入张幕中，张恒以汉高自况，戏呼杨为子房。杨笑曰：“汉高能役功人，公仅役功狗耳。我固不足以当子房，公亦非汉高可比。”张曰：“然则公亦功狗耶？”相与拊掌大笑。杨自君宪运动失败，壮志已消，以与民党有旧，时通信使。中山在世时，以私谊嘱其局外为助，故民党之在北方者，与之过从颇密。北伐前，丁维汾、柏文蔚、易培基、李石曾等北上，侦察时局，居东交民巷。易与杨有乡谊，知其见重于张也，嘱往游说，杨然之，乃赴鲁进言曰：“奉军强弩之末，必败，南军势方盛，不可与敌。识时务者为俊杰，公宜早为之计，成败利钝，转念间事耳。”张大悦。越数日，遣参谋长金某为使，谕之曰：“汝与南人约，吾欲得江南，逐走孙传芳，以雪吾耻，他非所计也。”议甫定，张学良骤至（事前并未电告），询张曰：“闻兄欲为国民党，不识有诸？”张愕然曰：“有之。然吾弟何由知悉？此晰子所以教我也。”学良默然。张为人亢爽，胸中蕴秘，不禁脱口而出。学良知其易与，乃从容曰：“与国民党合作，吾等筹之久矣。家父与中山先生有旧，吾人应一致行动。若兵未渡河而自相割裂，人必轻我。且家父为吾团体领袖，尤应由家父出面，庶符体制也。”张唯唯。时湘人薛大可在座，学良目之曰：“烦君寄语晰子，彼如饶舌，吾将索其头颅。”杨闻之，骇然北返，盖杨不独畏祸，尤以竖子不足谋也。无何，孙军败，革命军以风卷残云之势挥戈北指，张屡战不利，遁居东瀛，仰天叹曰：“吾悔不用晰子之谋也。”怅惋之余，慕恋益切，命吴某返国迎杨东渡，就商大计。时杨已居上海，从杜月笙游，婉函谢之。
张挥金如土，嗜赌如命，一掷数万金无吝色。湘人薛子奇（即大可），主持《黄报》事，其人亦豪于赌，明日断炊，今宵必罄所有乃已。张大奇之。薛屡以津助《黄报》为请，有所得，辄携赴赌局，一夕而尽。次日，往乞如故，习以为常。某日，张挟公债三十万予薛曰：“吾作一次之赠与，免君朝朝过我矣。”时市面债价尚有七八折，薛顿富，纵赌益力，不期年，挥霍净尽，《黄报》风雨飘摇如故也。时人谓为“两奇”，盖自有津贴以来，未有若张之豪放者；自有办报以来，亦未有若薛之善用津贴者。
山东某大学推张为校长，张往致训词曰：“咱张宗昌识不了几个大字。×你姊，今天轮到咱当校长了。没有多的话，人家欺负咱们的学生，就是欺负咱的子弟，咱要×他妈，还不答应他！”此又自有训词以来所未有也。
张在鲁一年，敛财二百万，微时旧侣无不遂意，而死去之日竟无余蓄，人以为疏财仗义，而不知所疏者三千万鲁人之财，宁有足取？！
北平新闻界死于军阀之手者，有邵飘萍、林白水二人，相距才百日耳，某报为之标题曰“萍水相逢百日间”。林初隶民党，袁氏柄政，辟为参政，曾一度摄篆闽省。安福系势盛时，创《公言报》，聘主笔政。旋林自组《社会日报》。徐世昌为总统，依违直、奉间。战将作，林为诗以刺之曰：“兵锋已及长辛店，祸水终弥水竹村。”二语传为妖谶，盖徐饮酒赋诗，恒以“水竹村人”自署也。无何，直军胜，徐被放走津，《社会报》以敢言重于时，不胫而走。然林不事家人生产，好蓄古董，恒断炊，乃踵权要之门丐其津助，解曩愈多者往返愈频；稍未遂意，即反唇丑诋，权贵患之。直奉再战后，总揆潘复亦林之旧主顾也。某日，潘正遭拂逆，林适至，拒之，忿然去。翌日，报端著论诋之，略谓：“鲁督张宗昌入都，潘侍之不跬步离，如肾囊之于睾丸，则潘复可呼为‘肾囊总理’。”张阅之怒，拍案曰：“吾必杀之。”命宪兵司令王琦派兵掩捕，不待鞫讯，立予枪决。薛大可闻之，坌息而至，谏曰：“公勋业日隆，奈何杀文士？”张不顾而唾，薛为之长跽不起。张感其义，乃曰：“吾深恶其人。虑有人为之缓颊也，命立置重典，恐已无及，奈何？”即跺脚呼侍弁，速以所乘汽车载薛先生往宪兵司令部，且亲电王琦曰：“林白水已捕得未？吾巳赦之矣。”然弹丸飞去，不可复回，林君已返魂无术。军阀之藐法乱纪，举棋不定，有如是夫。
wＷw.shutＸt.cＯm



内容

冯玉祥之功罪，知之者众，固无待于言，然好恶参半，是非无定评。好之者曰：“其治军之严、自奉之薄，举国一人而已。国难益重，文恬武嬉，倘人人以冯为准则，顽廉懦立，国运庶可推移。世无完人，若以旁枝末节厚诬冯氏，殆乖国家惜才之旨。”恶之者曰：“所贵乎为人类者，诚敬而已矣。综冯氏生平，无不背之长官，无久交之朋好，无追随弗舍之部属。盖其权谲自喜，虚矫沽名，人皆避之若浼。斯人尚而足取法，宁有皂白之分乎？”然吾人作持平之论，两说皆无所取。冯确有异禀，误于好自用，国人交口诋之者，以其工于作伪耳。而不知其作伪之拙，三尺童子所不为。譬诸优伶登场献艺，倘能体贴剧情，恰如身分，彩声必满座；其有做工过火，远于事理者，倒彩随之矣。冯玉祥者，乃一政治舞台做工过火之角色，其不学无术，欠缺修养，固有取败之道也。
冯初执爨于军中，以陕督陆建章力，扶摇直上。陆解职后，冯以第十六混成旅旅长驻军武穴。时直皖暗潮渐露端倪，陆隶直系，抱髀肉复生之感，微服南下，入冯军，授以密计。以冯夙受培植，且有姻亲，必从命也。冯果为所动，振臂一呼，寂无应者。北廷怒，将褫其职，赖曹锟等缓颊，始明令革职留任，冯不敢复动。陆讥其懦，盘桓不遽去，冯病之。一日，与陆并辔行，巡视营垒。冯坠马，呻楚不绝，从者舁入旅部。陆往视疾，侍卒曰：“大夫命拒见宾客。”越日，陆复欲视之，卒曰：“旅长方熟寐，他日当相见也。”陆闻帐中喧笑声，知为遁词，且悟冯以诈病逐客，拂袖去。以刺激过深，如中魔祟，四出游说，谋倾覆皖系，不择地而往、不择人而言。某日，谒徐树铮而说之，徐佯诺，即致之死地。其后陆子为父复仇，刺徐死，闻亦冯所默许云。
旋冯部开拔湘西，助张敬尧、吴佩孚等击南军。吴顿兵衡州不进，冯亦止于桃源，举薛笃弼为常德令。某日，薛偶有乖舛，冯昂然入衙署，据高座，呼薛受杖，薛俯首无辞，远近传为异谈，是为冯以谲术盗名之始。冯部约九千人，自将佐以至兵夫，能一一举其名，军纪严肃，无敢越轨者。兵士皆习技能，或精木工，或为制履匠，有无互易，如上古人类之生活。兵有余饷，储积于公，以免无益之消耗。其假归省亲者，冯必有馈遗，且曰：“不腆之仪，所以奉老伯也。”受者皆感泣，乐为之死，盖非感馈遗，感称谓之不凡也。会中日发生地方交涉，湘人排日货，冯倡导甚力。日领闻之，遣使至常德，诘冯曰：“君为驻防长官，民气激昂，不为釜底抽薪计，复从而长之，如侨民生命财产何？”冯拍胸曰：“烦语贵领事，保护外侨生命财产，冯某之责也。”即日传令，每一日货商店，派兵二名为卫，昼夜不辍，奸人欲购日货者，望而却步。日商大困，赴诉于领署。领署请止之，冯艴然曰：“自兹以往，其有危害贵侨生命财产者，恕难负责。”日领语塞。盖尔时日人盛气凌我，未若今日之甚也。时三湘七泽间恶张暴，欲与偕亡，而湘南之民讴歌吴，湘西之民讴歌冯，谓湘人深于南北之见者妄也。《书》谓“抚我则后，虐我则仇”，湘人有焉。吴善治其军，起身偏裨，隐然为天下重。冯叹曰：“此君鹏程万里，必不久居人下也。”乃曲意交欢，事之如长上。吴亦耳其口碑，为言于曹锟，擢为第十一师长。吴班师北还，冯从之，一战而皖系瓦解，冯随阎相文入陕，旧地重游，军纪愈臻上乘。未几，阎暴卒，冯以近水楼台，坐升陕督。
直奉之役，张作霖倾巢入关，视曹、吴犹草芥耳。豫督赵倜亲于皖系，吴患之，未敢轻动。冯率二师二旅星夜赴援郑、洛，吴大悦，备致奖勉。阅兵时，以冯部赴机迅速为训，乃并力北上，大破奉军。事定，吴威震全国，语人曰：“微冯焕章之力不及此，吾何有焉？”冯以功迁豫督，声望亚于吴。贿选成，吴不得志于左右，练兵洛阳，不问朝政，举国视线集焉。冯调豫后，问鼎中原，诚为得计。然卧榻之侧，岂容雄狮鼾睡？其隐忍未发者，以吴势方盛，不敢为螳背之抗耳。乃深自敛抑，奉命唯谨，每谒吴，不呼坐不坐，不令行不行。吴曰：“君勿拘礼，坐而言可也。”冯唯唯，以半身就坐，然吴终不悦。盖冯貌恭顺而心叵测，锐意培植势力，已有人言之矣。吴误于煦煦之仁，不忍削其兵柄，仅令解豫督职，阳擢为陆军检阅使，移驻京师。冯虽郁郁不乐，又以脱虎口为庆，乃日伺曹锟喜怒，左右皆为所用。曹处尾大不掉之势，得冯甚喜，与人言，痛赞焕章贤。冯密与陕军师长胡景翼、岳维峻等，约为兄弟。第二次奉直战起，康有为密告吴曰：“冯焕章举措多不近人情处，凡不近人情者，鲜不为大奸慝。肘腋之患，不可不除，公如不忍置之死地，缴械而善遇之可也。”吴谢曰：“极承关注，感镂心骨。然大敌当前，自残肢体，人其谓我何？”卒不听。吴以讨逆军总司令居四照堂，电召冯至，以善言相督责。冯敬诺，愿肝胆涂地以自效。吴未能释然，不欲畀以重任，命为第三路司令，出朝阳。冯星夜开拔，如曩日援豫状，吴叹曰：“人言乌可尽信！焕章纵不贤，忍与异类相处乎？”无何，冯部倒戈，幽曹锟于延庆楼，吴一蹶不振。经过事实，国人历历如在目前，无庸词费也。
冯驻军北平时，兵士与路人哄，必直路人。某日，一兵士以急务坌息行，与路人撞，帽落，自拾起，趋执路人，路人骇，兵拱手曰：“如未伤君，尚乞海涵。勿诉之军中，累遭革斥。”路人谢而退，平人播为美谈。又军中华服冶游及吸食纸烟，均悬为厉禁，有犯之者，冯命集合训话，引咎自责，呼军法官杖己，且曰：“冯玉祥治军不严，应受谴责也。”众愕然，趋前环阻曰：“总司令乌可杖？罪在我等，愿受杖。”冯曰：“累君等代刑矣。”命杖之如数，而不责犯兵，兵愧悔欲死，誓不再犯。韩复榘、孙良诚等官至上将，位列专阃，稍拂意，轻则面壁跪，重则褫衣受杖，折辱于稠人中，帖然无词。诸将窃议曰：“受辱如此，吾侪有何面目统率部众耶？”盖诸将之离心离德，早种因于是时。说者谓冯善将兵而不善将将，自营长以上畏威而不怀德，兵士则奉之如父焉。冯不自承，终以此召败。有谓冯不喜便佞者，或不尽然。冯部参加北伐后，将用兵于鲁，集议筹策，冯述意见毕，庄容曰：“今日之会，幸各抒所见，勿苟同吾说。智者千虑，必有一失。吾言有不当，望君等当场纠正，此全军命脉所关也。”孙良诚率尔起言曰：“总司令，吾侪导师也，其一言一行，为天下法。良诚无意见，以总司令之意见为意见。”冯勃然大怒，厉声责之曰：“顷所言，即吾命令也，汝敢败吾法度耶？”孙毛发森竖，不敢复言。鲁省既克，冯荐孙主政。论者曰：“受杖、罚跪、面斥，皆冯军记功之默示，其处罚愈多者，迁擢亦益速。然气节之士，未有不望望然去之者矣。”冯既败，有谋与吴释嫌修好者，吴、冯皆不欲，盖吴、冯之不能复合，亦犹段、吴之终不相见也。
小 说t x t



内容

欧战时，德国金融紊乱，马克狂跌，银行限制本国人，仅能以外币易马克，不许以马克易外币，并规定兑换时间极为短促。如时而往者，往往以万头攒动，不能排众而入，废然而返。是时不独以马克易外币难，即以外币易马克亦不易办。投机者设摊肆博蝇头之利，亦如山**上，应接不暇。德人重秩序，兑换者雁行立，循序而进，井井有条。摊肆主人以市价起落神速，一手兑钱，一手持电话筒询市价，往往第一人持美金一元易马克十万，弹指间，第二人可易十五万。后至之客，初则自怨来迟，然美金挺涨不已，愈迟者所易马克乃愈多。处此情况之下，德人生活极不安定，视国币如粪土，惟不动产及硬货屹然无动摇。
有华籍留学生某，善居奇，负笈三稔，学成而囊中亦裕。某所习为工业，以外币购机器，待价而沽。一转移间，获利倍屣。盖尔时人人重外币逾于生命，外币购物仅及从前之半，而市场稍稳定，又须回复原价也。某又以所存美金向银行抵借巨量马克，以二星期或一月为约。及期，马克暴落，某不劳而获，习以为常。银行初无阻难，久而得其故，乃缩短期限，逾期不偿即在存金内扣除。某又以同样手段，乞诸其他放款处，欧美留学界无不赞其机智焉。兑换马克地点除上述摊肆外，有德国无赖出没咖啡馆，私相兑换，其价高于摊肆，嗜小利者群趋之。然干警律，事败，双方捉将官里去，款被没收。又有小流氓匿迹僻巷，低声唤兑，价更高。华人不察，入其彀。审视之，除表面一张外皆伪票，顿足追呼，杳矣。且有以唤兑为名，诱人入巷，以暴力劫财者。某日，华人甲遇此道中人，甲固武勇，追与斗殴，警士闻声至，并下之于狱。中国留学生大愤，谓罪在德人，警署不分曲直，科以同律，殊愦愦也，乃群往公使馆。公使陈忄匡怯无能，温言导众曰：“诸君身处异国，宜化大事为小事，小事为无事。”众大哗，陈惧，愿自偿所损金，其事始寝，然诸生窃议之。越日，复纠众往，责其巽懦，陈愤然曰：“吾不知德国人吃饭长成乎，抑吃屎长成乎？如系吃屎长成，饭食者宜弗与较。”众皆笑，某生答曰：“德人所食者非屎非饭，乃面包也。”众益哄堂。陈宽解再四，谓：“此等细事，即交涉胜利，不足为国荣。君等皆中国未来主人翁，学成归国，致力富强，外人当刮目相看也。”众亦不欲小题大做，相与散去。
无何，学生乙参观德国古物陈列馆，中有清宫亵物，系庚子年掳自北京者。乙归，遍语同学。此物暴观已久，留学生初未措意，一经道破，皆认为玷辱国体，开会请愿，结队游行。中途，与德警冲突，一生被殴伤，众生包围使馆，迫陈抗议，人丛中高语罕大呼曰：“昔华人殴毙德教士一名，而立青岛租让之约。今德人殴吾同胞，矧所殴为学生，当以东普鲁士割让与我，始彰公道。”众和之，亦有议其不情者，万声嚣动，陈惶惶无所措手。然此案卒不得要领，留学界意气用事，再衰三竭，寻亦搁之脑后矣。
又有一次，风潮更扩大，陈竟以此误免官。时段祺瑞当国，将对德宣战，密遣徐树铮诣德，以考察陆军为名，窥测形势。讹传徐此行将与德签订秘密条件，留学生大愤。徐抵德时，拟召集留学生开会，陈急止之曰：“诸生少不更事，将不利于君。君处国外，只身无扈卫，使馆员役不足以饱老拳，千万不可尝试也。”徐曰：“留学生读书必明理，吾以理导之，奚害？”陈固阻，至于屈膝，乃止。留学生闻徐已临是邦，又至公使馆，取包围式，迫陈交出卖国贼。陈匿不敢出，嘱阍者阻之，谓：“公使赴宴未归。”众扬拳作欲击状，阍者辟易。入门，又有三五仆人阻之于梯次，众呼打，仆遁，遂登楼。夫人遮于房门而言曰：“公使他往，君等意欲何为？此余寝室也。”西俗不得入人寝室，况有妇人遮门，尤无用武地。众愕然止步，互议良策。一生大言曰：“今日之事，国家大事也，岂宜以男女之嫌，置国事于不问？”趋前抱夫人，投之门外，众蜂拥而入，茫无所见。搜之，得陈于盥洗间，状甚惶悚，众索徐甚力，陈曰：“今我自顾不暇，焉能袒人？徐君未在是，且不知何往。”众曰：“请公使以电话召之来，勿言吾辈在此。”陈曰：“确无觅处，然余可担保徐君决无卖国行为。”相持四五小时，陈舌敝唇焦，众无退意，陈不获已，乃曰：“余愿立据担保何如？”众首肯，陈执笔书曰：“陈谨以身家性命，担保徐树铮君此次来德，确无卖国行为。”签讫，众迫令加指摹，持据散。徐闻之，匆匆去德，途中电段曰：“陈使茸失体，乞予撤职。”段从之。陈遂归娱晚景，不复现身外交界矣。
wwＷ、xiaobook.com



内容

民国十六年，陕西军长郭坚好渔色，妾某氏有宠，财帛随所欲。郭死，氏哭之恸，慷慨告部众：“将军死矣，君等将焉往？如不以阿侬为不才，俾竟将军未竟之志，将军死亦瞑目。”众敫应曰：“愿以事将军者事夫人。”氏遂戎装佩剑，巾帼而须眉矣。
时值陕西多故，弱肉强食，氏未习戎事，与某军战，不利，就俘。某军使军法处长亲鞫之，氏愿献其部曲以自赎，处长微哂曰：“此毋庸，贵部已悉数缴械矣。敝军长为民众救星，困于饷糈，闻夫人窖藏多金，愿假为军用，他日子母奉赵，夫人其许之？”氏指天誓日，力白其无。处长怒，命施榜掠，体无完肤，氏夷然不呻楚，昂首笑曰：“要命有之，要钱则无，榜我至死，奚益？”处长大窘，下之狱。退而思之，蓦然得计。乃择军中美少年数辈，令入狱中，美少年皆失色曰：“处长命，不敢辞。然这遭差使，宁死不奉命。”处长笑曰：“此美差也，他人求之而不得，胡忄匡怯若是？”少年嗫嚅曰：“窃尝闻之，渠在军中有健丈夫数辈，更番侍寝，鞠躬尽瘁，仍无当其意，辄施峻刑，往往不得其死。小人辈非其敌也。”处长大噱曰：“蠢子，彼今处瓮中，讵能擅作威福？往矣，毋赘言！”少年辈乃俯首听命，如是者若干日，知氏有芙蓉癖，又进以美膏。氏顾美少曰：“身系囹圄，快意若此，得非梦境耶？”美少曰：“此处长之命也。”氏默然。又若干日，烟具撤，美少亦裹足不前。氏黯然神伤，不可终日。越日再讯，处长温语曰：“夫人无所苦耶？苟不吝指困之赐，敬礼有加，供应无所缺，其深长思之。”氏俯首移时，始吐出某处藏镪若干，发之如数，氏又获快意如前。某处长采此手段，转辗榨取，氏已罄所有，始纵之去。出狱时，好事者问之曰：“夫人健则健矣，是操何术致此？”氏不自隐，欷欺话身世。先是，氏为良家子，婚后三日归宁，遇郭坚于途，美之，呼从弁劫归。郭有毒术，氏疲不能兴，久乃甘之。郭死，无以自娱，就帐中物色，无如郭之矫健者，因是以十当一，聊解饥渴，势不可一日废焉。某处长知其隐，始也投其所好，继则吝而不予，使之饥火中焚，刻不能耐，而不得不尽倾所有以博旦夕之欢。其计亦黠甚矣。
前段事实，足证尔时陕军之凌乱复杂，兹续述数事，亦堪发噱。时陕军内部，有同隶一军而甲营与乙营斗者，司空见惯。长官不能左右袒，佯若无闻，任其消长而已。驯至一营之中，第一连驻地绝对不许第二连通过，否则陈师相见，俨同敌国。又某连长委派分队长若干人，各分队长又委派师长若干人。不奇于连长委派分队长，而奇于分队长之委派师长也。
孙良诚初至陕时，召见一新编团长。团长佩枪入，以指按机纽，作准备射击状。孙大惊，察其状，执礼甚恭，殊无恶意。问之，则陕军风气如此也。且营长往见连长，必须通报，连长立命戒备，双方各持武器，如临敌状。倘排闼直入，则主人不问来者之为谁何，即以暴客视之，饷以弹丸矣。长官召集军事会议时，预会者皆戎装实弹，较之鸿门宴，有过无不及焉。
某营长以炭涂面，饰兵士为群盗，出外行劫，大获而归，分为四组，父一、母一、兄嫂一、妹一，营长得意曰：“吾家人一生吃着不尽矣。”语未竟，闻后帐母哭甚哀，惊问之，母曰：“汝率弟兄们倾巢而出，后防空虚，汝妹被某营掳去矣。”又有一营长克扣军饷，兵士劫其父去，责令清饷，营长罄其所有，始赎父归。盖陕西自陈树藩去职以后，除西北军另成风气外，杂军大率类是。杨虎臣莅职，锐意整顿，颇改旧观。然野性难驯、劣根未革者，仍所在皆是也。
wwｗ.7wenxｕe.cｏm



内容

韩复榘，有清代循吏风，恒微服出巡，勤求民隐，驯至升堂鞫案，察察为明，不以为苦。某晨，韩驾自动车出，衣饰朴陋，望之如一传令兵。遇一人行色匆匆，与之互撞，车覆，韩堕泥淖中，污渍殆遍，怒执其人斥之曰：“汝无目者耶？”必索赔乃已。其人惶遽万状，作绝裾欲行状，韩大怒曰：“汝何人，敢误乃公事？”其人曰：“衣服所值几何？吾不吝偿汝，抑知吾有刻不容缓者在耶！”韩转诘其故，其人曰：“吾为财政厅书记，今日韩主席召集扩大纪念周，为时已迫，此可延误一分一秒耶？吾居某巷某门牌，姓某名某，汝晚间过我，必以衣值付汝，今不耐与汝聒絮不休也。”语已，坌息而奔。韩释手，目送之去。越日，召见财政厅长，询以厅中有无某某其人，厅长思索良久曰：“忆之矣，其人司誊录，微秩也。主席何以识之？”韩曰：“不必问，如有科员缺，速予提升。”厅长志之而退，思必主席之戚畹也，不待缺出，立予奖进。某入谢，厅长改容曰：“汝与主席有旧？”某愕然曰：“无之。”厅长曰：“汝必忘之矣。”因告以韩貌，其人猛省曰：“吾昨遇一人于途，信差也而主席耶？若然，祸且不测。”厅长询知其故，笑曰：“汝交好运矣！主席好观人于微，子其勉之。”此事发现，鲁政界播为美谈。然韩为一省行政长官，鲁人以得瞻颜色为幸，通衢像馆，悬陈几遍，况某书记出席纪念周已非一次，岂有交臂失之者？其为明知故昧，殆无可疑然急智可嘉，位以科员，犹嫌乎屈辱贤者也。
www.xiabook.com



内容

张辉瓒，长沙人，日本士官生。归国后，入谭延幕任兵站总监，与李仲麟相结纳，约为兄弟。李为一时枭将，以其力，得任区司令，与李位相埒。时湘将争植势力，广募游勇，有散兵一部，李、张各遣人点收。某日，军官会宴，李坦然语张曰：“某处人枪若干，吾正与接洽中。闻弟亦有所遣，若然，吾当拱让。”张正色曰：“无之。”席未终，张所遣人蓦然至，敬礼毕，作报告曰：“某处人枪，捷足者先得，成画饼矣。”李怒骂曰：“大丈夫行事磊落光明，吾以骨肉相待，奈何诓我？”张备受折辱，面热耳赤，不欢而散。实则张畏李甚，顷间否认，欲退而撤回前使，以示无争，非敢诓之也。自是顿成深怨。
革命军兴，张任十八师副师长，驻赣江。鲁涤平主赣政，张始实授师长。奉令进剿东固，后援未至，不敢深入。时中央督责严，谓赣军顿兵不进，赤势坐大，将成燎原之患。鲁惶急，迭电催进，张以密函呈鲁，拟缓进二日，并述攻守策略。函成，遣干弁赍去。弁纳于行囊，命挑夫肩之行，既发，果遇敌，弁窜走棒莽间得免。惊定，觅挑夫，已杳。盖挑夫亦敌卒所饰，密函入敌手矣。弁惧谴责，依然进发，抵省谒鲁，口头语传述无隐，不言失函事。鲁询以何时进兵，弁不能答，鲁乃再电张曰：“中央切盼吾等解民倒悬，若再陈师不进，本军声誉坠地尽矣。”张语所部曰：“缓进理由，吾已详陈，胖公（指鲁）疑吾畏葸耶？”迫不获已，遵令南进。
时公路尚未修筑，山路崎岖，张布一字长蛇阵，循序推进。敌伏尽起，剪张部为数段，首尾不相应。张睹红旗一角，展扬远山之岭，闻敌众喧呼曰：“捉××师长！”张命特务连放枪，连、排长对视无语，张引机自放，敌益逼近。某参谋以望远镜四瞩曰：“某山路敌卒稀少，可冲锋而过也。”从者曰：“师长身广体胖，何能攀峤越岭？若以肩舆往，适为敌之目标矣。”参谋曰：“另有一僻道，倘不遇伏，或可生还也。”张从之。弁目进曰：“事急矣，师长宜以手枪自随。”张变服为兵士，嘱从者曰：“自此时始，吾已易姓为李，与君等齿，慎勿以师长见称矣。”且言且行，过曲径，与敌兵遇，特务连帖然缴械。**趋握张手曰：“石侯先生，别数年矣，不期相值于此。”顾谓卒曰：“此吾旧友，宜善视之。”张默然无语。既入东固，求死不得，久之，始从容“就义”。中央军求遗骸不得，招魂致祭。
越半月，有木板一方，由赣江上游飘流而下，上载一首级，血肉模糊，旁有字曰“张辉瓒首级”。鲁闻之，惊痛逾恒，遣人视之，皆曰不类。乃遣随张最久者，反复审视，皆曰：“鬓角似，余不可辨矣。”又有人曰：“下颏似。”鲁命浸入酒坛。越日，自往视之，又命朱旅长耀华视之，朱与张为姻戚，告鲁曰：“石公有复齿。”验之果然，乃配以木身，盛殓而归葬于湘之岳麓山。湘人开会追悼，其旧部范某诔之曰：“感公知己十年前，闻道没全师，天涯欲祭疑公在；受命专征千里外，伤心问忠骨，江波无语载元归。”一时传为绝唱。
长沙有刘麻子者，台基提调也，邻人丑之，不与通庆吊。刘亦自渐形秽，未敢露头角，与之游者皆小商人耳。警吏数捕之，科以罚金，令改业，刘阳诺而阴违，如是者数年矣。湘军驱张后，诸将久蹙一隅，甫交好运，辄如不羁之马，征歌选色，有以刘进者。刘导私娼往，诡称某也名门淑女、某也巨室遗姬，诸将喜，不独赏赉有加，且假词色焉，驯至以所欢呼刘为母，亦从而母之，恣为笑乐。刘得意忘形，戏呼诸将绰号。某日，诸将作方城游，适警务处长张辉瓒在座，刘应征至，大声曰：“四胖，汝呼老刘来，雀牌不释手耶？”“四胖”者，衡阳镇守使谢国光，与张为盟兄弟。张闻而恶之，退询僚属，尽得其情，且言者刻画逾情，谓刘手段非凡，求无不得。张生平不二色，益疾若寇仇，乃往谒赵恒惕曰：“省长命我主警政，警政范围，应以维持风化为先。闻有刘麻子，工为淫媒，斯人岂可赦乎？”赵颔之。张已预请文士曹孟其撰刘罪状，文成月余，纳之秘箧，至是始下逮捕令。无何，絷刘至，命司法科长鞫之，刘晏然曰：“有何大不了事？妇人无死罪，愿罚锾自赎，且警饷困穷甚矣。”言已，作鸬鹚笑。科长正色曰：“谁与汝饶舌？处长有命，索汝头颅耳！”刘闻之晕绝。即日，盛之以筐，载赴刑场，时刘已苏醒，受刑时呼号惨厉。其罪状中有“知我罪我，非所计及”数语，传诵一时。某绅谓刘麻罪在引诱良家父老，而非良家妇女云。
www．Ｌｚｕｏｗｅｎ．ｃｏｍ



内容

苏曼殊，以诗人致力革命，所著诗文小说脍炙人口。擅语言学，梵文及英、日、德、法诸国文字，无不精谙。母为东瀛产，曼殊髫龄时，就塾扶桑三岛间。钟情一日女，《断鸿零雁记》一书，盖自述也。以身世言，日本为其第二祖国，而生平恶日人如寇仇，侨居数稔，不肯操日语，宁辗转觅舌人，不惮烦也。曾染流行病，友人访之，讶曰：“胡不就医？”曼殊不答，乱以他语，友强之入医院，则曰：“盛意殷拳，弥可感念。然拙性君所知也，倘不以通事为劳，将从君请。”友笑曰：“此事优为之，毋虑。”乃相偕赴医院，医者款接殷勤，叩所苦，曼殊无语，友代告，医且询且笔之于纸。俄顷，失曼殊所在，遍觅不得，友向医者致歉而别，还询其家，曼殊在焉。友让之曰：“君有童稚气，去而忽返，不谋之于我，何也？”曼殊曰：“我不任咎，君传语乖误，疾病岂可乱施药剂耶？”友赧然曰：“然则君自言之，奚害？”曼殊曰：“君忘吾不操日语乎？”友语塞而去。
曼殊性脱略，无人己之界，囊空如洗，不称贷友人，有周济之者，受而不谢，亦不复偿欠。尝断炊数日，偃卧呻吟，自忘所苦，友至，叹曰：“吾迟来一步，君为饿殍矣。”为之具饭食，馈百金而去。越数日，复往视之，偃卧呻吟如前状，骇曰：“君欲绝食自毙耶？”曼殊喃喃曰：“吾曩得君钱，腹饥顿解。欣然行于市，见自动车构制绝精美，好之，购置家中。又遇乞人，不食三日矣，倾余囊以献。”友曰：“君未习乘坐法，购车奚为？”曼殊曰：“无他，从心所欲而已。”友笑其痴而哀其遇，遣一仆伴之。
光绪末年，曼殊入长沙任实业学堂舍监。舍监位最卑，恒为生徒所侮弄。曼殊背人兀坐，歌哭无常，见人时，目炯炯直视，数分钟不转瞬，举校呼为“苏神经”，寻袱被去，无识为诗人、画家、革命志士者。曼殊饮食无常度，或兼人之量，或数日不举箸，终以胃疾死。
ｗｗｗ．ｄｅｐｅａｔ．ｃｏｍ



内容

王运为近代文学宗匠。弱冠时，以布衣笑傲王侯，与曾文正分庭抗礼。红顶大员十余辈，屏息侍阶下，为之捧盥进茗，可谓扬眉吐气矣。然数窘于孺子，每呼曾仅庵、易哭庵为圣童。庵，文正冢孙也（即曾广钧，字重伯），髫龄俊逸，恒于稠众中举僻典就教，王不能答。王女皆不栉进士：长女遣嫁日，彩舆在门，王令背诵《离骚》，讹数字，以指叩其额；次女适黄十一，南坡后人也。向例，吾国旧女子之博通载籍者，耻与文盲偶，每于合卺夕，责难夫婿。降至今日，中学女生择婿必大学生，大学女生则求偶于负笈海外者，海外女生又非博士不嫁。盖女子侈谈男女平权，芳心中固自居于不平等地位也。王女于洞房夜，叩黄所学，黄固绣花枕，恼羞成怒，斥之曰：“吾所知者，夫妇之道而已，絮聒胡为？”女不悦。越日，黄诫之曰：“汝来吾家，不准看书写字，敢违吾令，挞楚随之。”女饮泣而已。未弥月，备受凌辱，女不能堪，潜归母家。王责之曰：“汝今为人妇，终身弗能改矣。”遣人送归。黄怒，施杖楚焉。王闻之，亲踵其门，霁容劝解，黄漫应之，虐益甚，诟谇声达户外，近邻咸知。某日，女密函乃父，洋洋数万言，诉所苦，王执笔批曰：“来书已悉，有婿如此，不如为娼。”命来价将去。价归，见黄盛气立庭中，不禁觳觫，黄厉声曰：“怀藏何物？”价以献。黄入房秽骂，愈骂愈怒，施棰楚。女又以告，王叹曰：“是可忍，孰不可忍！”即日宴集诸耆宿，召黄来，诮让备至，耆宿交口和之。黄侃然曰：“敢问诸父执，妇不贞，将何以处之？”众哗然呼杖。黄曰：“姑听我一言，吾妻将为卖笑妇，吾岳实有以教之，证在此。”语已，出王批于几，众相顾错愕，黄微哂而去。众谓王曰：“令婿固不肖，然壬老何唐突至此？”王语塞。
王又有一女，适武冈邓弥之之子幼弥。其人有痫疾，喜行乞于市，见人辄叩首，自承为王婿，索番饼一尊，递减至铜元数枚。人吝而不予，则自批其颊，清脆有声；得钱则欢然去，沽饮酒家，语喃喃莫辨。王过从缙绅家，邓时瞰其后，入门，叩首如前状，王赧然无以自容。其家以王故，急投以番饼，遣之去。王终身畏见其面。邓固善属文，常入庆吊之家，索纸撰联以献，一挥而就，殊工整。途遇伶人之饰旦者，必崩角在地，不向索钱。人问之，对曰：“不拜英雄拜美人也。”初，王女屡遣人觅之归。邓有季常癖，觳觫无人状，女忿批其颊，邓叩首乞免，转眼逸去矣，遂听之。女以是郁郁卒。家人为胶续于某氏，畏益甚，而旧性不改。暮年，瘠峭如枯腊，秽恶不可近，戚友规之曰：“子行将就木矣，何自苦乃尔。”邓曰：“吾一日不行乞则不乐，且吾在家拜细君，出外拜路人，等是拜也。吾颊见批于妻，覃若有余味，久而自批之，弥感舒适。士各有志，幸勿相浼。”闻者掩耳而走。今王墓木已拱，邓亦奄化有年矣。王尚有稚女，从山东丁氏，文诚公之哲嗣也。公历居显秩，解组时，萧然无长物。其子某，行八，即王女所适，屡握府篆，亦捐介无伦，早逝。女无所出，贫不能自给，遂遁迹空门，今尚居济南。说者谓王壬老善生女，其女皆有异才，而遇人不淑，稚女庆得所，又以寡鹄终余年，伤已。
才女杨庄，字少姬，湘潭杨度女弟也，有宿慧。王慕其名，聘为次子妇。次子文育，性椎鲁，王课之严。某日，询少姬曰：“渠读书颇有进益否？”对曰：“近读《恨赋》，穷一夕之力，尚未琅琅上口也。”王怒，召责之。文育恨妇饶舌，掌其颊，少姬不能忍，修间告兄。时杨度少年气盛，复书曰：“夫妇之义，同于君臣，合则留，不合则去。”少姬欲赋大归，王慰之曰：“豚儿不足偶。汝居吾家，不为吾子妇，为女弟子何如？”少姬遂止，就翁习诗文，工五言，偶有所作，直逼乃翁。暮年习佛自遣。文育感之，亦潜心密宗，夫妇各辟静室，净修梵行，情好转笃。有询以曩事者，茫然不复省忆矣。
王原名开运，字壬父。“壬父”二字刻篆文小印，颠倒之如“文王”，盖其志欲比似素王之改制也。中年受友教，更名运，字壬秋。喜纵横之术，游说公卿间，欲以巨眼觅英雄。曾文正乡居练团时，王与桂阳陈俊丞（士杰）同为入幕宾，其后陈受提携，位列专阃，王独抱向隅，盖有说焉。王屡规文正：“清祚既衰，宜自为之计。帝王本无种，依人胡为？”文正顾而言他。一日，私室晤对，又反复言之，文正默不语，以指醮茗碗余沥，就几上涂画，王败兴而退。臧获辈见几上所书，皆“妄”字也。终文正之世，荐章如鳞，王独不与，盖文正一生谨慎，不敢妄举贾祸也。王与人谈，于文正无所威否，其意气之不相投，可以想见。王出入文正门，以友道自处。文正薨，家人刻专集，列王名为门弟子。友人告王，愤然欲鸣不平，王哂曰：“涤生之生也，吾固未尝师事之。其殁也，虽派吾为其弟子，于吾无所损，奚辩为？”乃投以挽章曰：“平生以霍子孟、张叔大自期，异代不同功，戡定仅传方面略；经术在纪河间、阮仪征而上，致身何太早，龙蛇遗恨礼堂书。”上联讥其无相业，下联讥其无著述也。袭侯惠敏公见而怒曰：“是诚妄人而已矣。”受而毁之。
清末，有人奏于朝：“文正公以书生治军，功业烂然，宜从祀圣庙两庑。”礼臣覆议：“文正于经学无深诣，不合从祀。”是为文正公身后大拂意事。论者谓王联毁而未张，然已腾播人口，礼臣所见，未始非受是联影响也。文正公晚年贻书友人，询前朝谥文正者几人，配享文庙应如何符例。不意半遂心愿，半成画饼，此又非文正始料所及也。
王所著《湘军志》脍炙人口，于咸同间军务事抉发靡遗，于忠襄公（曾九帅）尤不稍假借。书成，宿将大哗，逼令毁版，转觅东湖王定安（文正门生）著《湘军记》，冗漫有逊色。惟《湘军志》所述，亦不尽符实，郭意诚（嵩焘）著《正谬》一书，检剔百余则之多。王下笔雄深雅健，其文章碑版，三十年来海内无与匹者，尤以《湘军志》、《湘潭志》、《衡山志》、《桂阳志》诸书为杰作。中兴诸将及名臣督抚求作墓志铭，不惜以千金为寿，故王暮年，处境舒泰。王素不喜干预地方事，如王先谦、叶德辉、孔宪教之流，往往以细故与大吏抗颜，王独否。戊戌新旧之争，置身事外，是又善于自处也。王身当功名之会，仅以举人终，亦非无故。先是，肃顺、端华等居朝，招揽名士，王曾参其幕。肃顺败，被目为余党，不敢会试，乃以著述自遣。曾应征入蜀，主尊经书院，蜀士多鄙啬，王至以经学为训，士风为之丕变。廖平传其《公羊》之学，杨廷锐习词章，深窥堂奥，其最著者也。王教泽所及，以湘之船山书院为最久，其循循善诱转移风气，曾文正死后，推为独步。湘士多通脱好事，喜谈兵，滑稽突梯，如不羁之马，皆王熏陶而然也。
王玩世不恭，语言妙天下，门弟子传其衣钵者，以谭延最得神髓。《湘绮楼日记》数十年不辍，湘潭彭某为之付剞劂。原文叙家庭琐事，兼及责罚诸儿，罕有涉及文章学问者，其子代功受责独多，乃大加删涂，以掩其迹。人谓此老游戏之笔，不足问世，彭某斯举实为多事。谭延亦有日记，每接款宾客，退而刻画其形态，笔之于书，此一似也。王与绅吏游，意态偃蹇，遇少年新进之士则温蔼逾恒。人询其故，笑曰：“位高而齿与吾若者，不如后生可畏也。”其后谭亦礼遇少年，乳臭之士，谭均呼为“先生”，此又一似也。民国元年，王值悬弧之庆，谭踵贺。时风气初开，谭喜着西服，怡然自得，见王翎顶辉煌，与宾客周施，笑曰：“鼎革矣，丈犹夷服。”王愕然曰：“然则子非夷服耶？”相与一笑而罢。越二年，袁世凯征王为国史馆长，治装待发，阻之者曰：“公以八三高年，为民国官吏，似不值得。”王曰：“吾惟自如其老，故以作官为得。少壮时，遨游公卿间，或主书院，不愁无啖饭处。今老愦，百事莫办，惟作官能藏拙，是以愿往。”闻者默然。盖尔时迂拙者流欲王以遗老终，然王固非忠于清室者。光、宣末年，清廷授王以翰林院检讨，时科举之制如残烛待尽，有所谓“牙科进士”、“染织翰林”，士林耻之。王为诗解嘲曰：“愧无齿录称前辈，喜与牙科步后尘。”弦外之音不难窥见，故责王以遗老终者，不知王者也。
王任国史馆长时，其门弟子陕人宗育仁任协修，以勾通宗社党嫌疑，被军宪拘去，递解回籍。王曰：“是不可以一朝居矣。系人而不审其罪，将及我。我以风烛残年，乃伺狱吏颜色耶？”即日贻书袁氏，呼慰亭老侄总统，以印绶付杨度，悄然去。筹安事起，杨度、夏午诒等皆王高足，外传王有电劝进，时论鄙之，谓此老行将就木，复何所求。然是电确为门人窃发，王不知也。有持电诘之者，王曰：“听之可也。吾劝进与否，终须大白。”王暮年精神矍铄，饮啖如少壮。夫人早逝，无姬侍，雇房妪多人，周妈其一也，出入以随，举世骇笑。民元过鄂时，段芝贵宴之于督署，王携周妈入座，以箸进食曰：“段将军赐食，不可不尝。”座中有匿笑者，王夷然若无所睹。居京师时，人常见之，五十许乡妪也，貌奇陋，惟善事老人，故不可须臾离耳。
王素工谑浪，又往往一语破的。陈宝箴抚湘时，王宴之于家，陈语及楚材之盛，深致歆羡。王环顾厮役，谓陈曰：“此辈乘时可为督抚。”陈赧然。其后供职京师，某君就询曰：“民国诸贤，视咸同间人物何若？”王沉吟有顷，笑曰：“以今视昔，才智殆有加焉。惟昔人做事认真，今人做事敷衍，此其差异耳。”某君叹为知言。王尝撰联自诔曰：“《春秋》表仅成，赖有佳儿习《诗》、《礼》；纵横计不就，空留高咏满江山。”王无佳儿，惟代丰最得爱怜，故上联云然，后丰早折。考王生平行诣，固苏、张一流人物，杨度颇传其纵横之术，故杨挽之曰：“旷代圣人才，能以逍遥通世法；平生帝王学，只今颠沛愧师承。”至王之倜傥不群，吐属隽永，谭组庵而外，湘士如曾重伯、易实甫之流，均得其余绪。曾垂髫时，数以僻典窘王，退而诘人曰：“壬老殊易诓。吾偶阅《策府统宗》，见有西洋名词，如所谓克虏伯者，戏而询焉，壬老瞠目无以应。”闻者为之捧腹。
小 说t x t



内容

杨增荦，号昀谷，江西新建人。前清进士，曾任刑部主事，以候补知府分发四川。启程时，京中名流赋诗饯别者百余人，传为韵事。张鸣岐督粤，邀入幕。黄花冈之役，杨瞿然曰：“乱将作，清其不腊乎？”废然弃职，卜居汉皋。革命后，其乡人张勋拥雄师镇兖州，遣使迎之至再，杨曰：“吾生平疾恶如仇，军营中良莠杂处，倘有所获咎，转为绍轩累。”固辞不往，举南海弟子潘若海自代。潘倚势谋复辟，杨闻之，悔曰：“吾误绍轩矣。共和政体，大势所趋，冒天下之不韪者，徒取败辱耳。”乃北上谒张，痛陈利害。时赣同乡刘廷琛等为座上客，皆劝张复兴清室，愤然与杨抗辩，张不能解。杨谓张曰：“吾曩荐潘君，重其学问也。闻潘别有怀抱，吾不忍误公，请遣之。”张踌躇曰：“潘君无过失，吾为转介于华甫何如？”潘入冯幕，密谋益力，复辟既成，不崇朝而瓦解，张匿居交民巷。时杨已移寓北京，张频邀过谈，悔不能早用其言，杨善言慰之。
杨清介绝俗，久居京师，潜修佛乘，诗文皆擅绝艺，海内舍陈散原外，无望其项背者。不乐与人游，居古寺中，不三月撤席去，恶人知其处也。主赣政者，先后有陈光远、蔡成勋等，慕其名，聘征数至，不顾也。曾一度回乡，迳投荒山败寺中，妻女过寺访询，始获一见，迎归不可。徐世昌当政，与杨有世谊（徐伯父曾服官赣省，其从弟皆就学于杨），屡欲官之，辞不就，与谈诗文则畅话终日。后段祺瑞亦从之学，一日不见，则爽然自失。知其淡心宦途也，遣心腹王揖唐、曹汝霖等尊以师礼，终执政之任，不敢以爵秩相挽，杨视段亦犹恒人。居京时，喜与屠贩游。武丑张黑以技击闻于时，杨与之友善。杨亦擅武功，尝寓古刹，盗疑为富豪，纠众数十人毁门入，捉腕系足，杨猝然踣地，群盗亦踣，杨振衣起，鞋底麻索寸寸断，盗辟易而散，其武勇如此。然绝口不谈，外间鲜有知者。杨仆死已数年，瘗之郊外，某日杨过之，恶其洼下，尽出囊金千余元，为别营窀穸。仆家无壮丁，杨按时给值，如仆生前。
杨精于八股文，民国后，穷数月之力，选辑八股名篇，自天（启）、崇（祯）迄雍（正）、乾（隆），裒然成帙。十六年，与樊樊山、郑叔进、杨皙子、夏午诒等，举文会于京师，杨撰八股三章，题为“颜渊季路侍”，对孔门大同精义，阐发无隐，传诵一时。杨诗幽清峭，独辟蹊径，无一句闲笔，论者比之于孟（东野）、梅（圣俞）。惟杨孤芳自赏，不欲以诗文问世，除朋友雅集外，有誉之者辄艴然掩耳，与世之沽名者相背驰，故其名不彰，而文坛中自有口碑也。杨生平布衣蔬食，出必徒步，躬亲操作，自食其力。近年移居津门，体力已不如前，今春以疾去世，年七十有四。王揖唐经纪其丧，海内耆宿，无不震悼。夫杨以一遗老而不苟同于复辟，与徐、段游而终身无所染。高风亮节，翘然异于众，孰谓今人不及古人耶？
www/xiaobook/com



十九路军各将领

从苍梧至戎墟，电轮约行一二小时可达，舍舟登陆，换乘攀峤越岭之山轿，又二十余里而抵料神村。其地系一荒僻之区，倘无显者生于斯、长于斯、钓游于斯，则此小小村落之名，世人殆罕有知之者。该村现有一营盘式之巨第赫然触目，外表朴实而坚若城堡，前临巨沼，碧波荡漾如叠锦，轻舟Ы乃于其间，令人顿感宇宙之清洁，忘却人世间一切烦恼。巨第主人似深解乡居之乐，引泉绕室，清流潺潺，若向人时诉衷曲者。沼中鳞介至夥，每值残晖西没或朝暾初上时，常浮游水面，唼呷有声，此则主人之佳肴也。沼前系一片山地，其间老树蟠曲，恍若碧玉屏风，西南所产果实多至数十种繁殖于此，主人啖之不尽。主人为何？村人皆遥指而羡之曰：“此李少轩、李任潮、李达潮昆季之居也。”
李济深（任潮）自下野后，除偶居香港或梧州城外，十之**皆消磨于其故里，其日常生活则短装跣足与渔樵为伍，操作殆甚勤苦。李初不解灌园之术，然乐此不疲，每自作聪明，举锄则伤及根芽，举手则摧折嫩朵。园丁患之，投以怒意之眼光，而李孜孜如故也。
李有子女多人，其长子且在大学卒业矣，幼者尚在怀抱。李与邻儿及诸子杂泥沼中捉鱼为戏，鱼惊走无所得，而捉之者泥泞没踝，笑谑之声远闻，此殆为李氏乡居之第二课。
当李未发迹以前，凡至料神村者须越榛莽而过，有钩棘刺肤之苦，自李还乡营宅后，由戎墟至料神村已化为一片坦途。道旁茅店数家，兜售食物以迓行者。茅店之淡月、旺月恒视李之行止为转移，李行则门可罗雀，李止则过问有人。李氏乡居时，远道来访之客每日多至十余人，少亦三四人不等。乡中本无轿夫，彼健步如飞者皆应时而兴之劳动家也。李之座上客终岁在七八人以上，多至三四十人。来客初至时，侍者为备几榻，一一款应如仪。客不言须面主人，主人亦不出而延客，侍者亦不为通，客与主人彼此似不相连属者。吾人所见之惯例，客如少住即去，主人必殷殷挽客，且曰：“君何去之速也？”然斯地有一独特之风气，主人绝不言此，客去客来皆若与之渺不相涉，客终岁不言去，主人与侍者皆无厌色。倘有不速之客终其身盘桓不去，主人将下令逐客否？此则系一疑问耳。
由戎墟至料神村距李居约里许，一巨川横阻其间，每值雨季，山洪暴发，奔流急湍，令人为之目眩。川上架有桥梁，系用老树十七株连缀而成，敷以薄板若干段。行旅至此，虽有孟贲之勇亦靡不呼之为“奈何桥”。有闭目而过者，有自缚轿中以防坠溺者，既达彼岸，欣欣然相庆再生。客有以此询于李氏者曰：“君胡不鸠工庇材，化畏途为坦途？”李辄纵声而笑，谓：“君等胡忄匡怯若是？吾乡中老妪稚子皆能安步而过，须眉顾不如耶？”客语塞，惟耸肩作苦笑而已。
以上所述，足征李氏系一胸无城府之人，凡事不求甚解，对乡井琐琐如是，对政治主张亦复如是。然一到紧要关头，灼然能见其大：“八·一三”事起，李毅然与陈铭枢、蒋光鼐、徐谦、翁照垣等连翩北上，愿在当局鞭策下为国努力。
李与十九路军之关系，尽人皆知。先是，该军奉陈铭枢为领袖而以蒋、蔡为其骨干。蒋平易近人，与各方均有相当好感，恰如药中甘草；蔡则兵柄在握，负有民族英雄之美誉。“一二·八”以后，蒋、蔡率师赴闽，仍欲贯彻其主张。其时陈铭枢在港，长日无所事事，旋买棹远游。蒋、蔡资望较浅，于是共奉李氏为首，演为闽中之变。尔时一度有组织社民党之酝酿，恐不洽舆情，遂拟另组第三党，命名曰“生产党”。闽局瓦解，伊等中止组党工作，而有民族解放革命同盟之组织，其最高干部为李、陈、蒋、蔡及徐谦等。该组织已于战鼓骤鸣之际，化为过眼云烟矣。
革命军誓师北伐时，陈铭枢与白崇禧同为两粤将领中之头角峥嵘者。其后淞沪之役，十九路军驰名全国，陈系手创该军之人物，益为时誉所归，惟闽变一幕足为盛名之累，然综其生平行诣，究不失为一气概觥觥之军人。陈氏未达时，贫窭无以为生，夫人朱氏以纺织供膏火，终岁无宁止。微夫人之力，陈氏或无以有今日，夫人亦以此自炫，暇与女友晤谈，辄扪其腿际斑斑点点之旧创，絮絮话当年事。陈氏伉俪之情至笃，不忍稍拂夫人之意。夫人居港，藏书满室，陈氏埋首其中，俨如一博览群籍之学者。陈有次妻，西名曰马格李，未尝一诣夫人之居，盖慑于夫人之严肃，未敢造次省其起居也。闻陈畏听小儿啼，闻必掩耳而走，此亦其奇特之个性云。
蒋光鼐卜居九龙之界限街，室内藏书至夥，所悬名人书画颇多精品。去年以经济关系，此屋货与莫秀英女士（陈济棠夫人），得银十万，乃移居九龙之另一私宅。蒋系粤之东莞人，赋性温蔼，其乡人皆乐与游，门庭因之若市。说者谓陈铭枢与人交，莫逆时跬步不离，参商时老死不复相见；蒋则与之恰恰相反，其处世以平易为主，无疾言厉色，亦罕有热如怒火之挚情。故十九路军与各方之关系，陈氏与部曲间之关系，皆赖蒋为之维系始得胶合无间云。
蔡廷楷亦居香港，营宅于山村道五号，另于九龙，青山置有别庄一所。当民族解放革命同盟甫成立时，创《大众报》为其喉舌，蔡为该报之后台老板，在港规划一切。闽北失败后，蔡远游欧美，与侨胞多所接触，备受热烈欢迎，然每到一处，侨胞辄相与蹙额而言曰：“外患日深，吾国将有覆巢碎卵之惧，非群策群力无以挽国运于垂绝，非当局集中事权无以收众流汇合之效。将军为吾辈所膜拜者，度不河汉斯言也。”此种普泛之论调萦绕于其脑际，使之深受感动，故蔡返国以后即毅然以赞助统一为其职志，与人畅论时局时必曰：“吾人今所蕲求者，首为内政之稳定，否则不俟人伐，本身即已陷于不可收拾之惨境矣。吾人无地位、无实力，惟吾人之主张不可变。从前种种譬如昨日死，今后中央苟有所命，吾人不计权责之大小，誓以全力奔赴之。倘吾人不复见用，当以国民一分子资格为社会服务，为国家努力，他非所计也。”“八·一三”事起，十九路军干系中之首先入京者即为蔡将军。
蔡落落寡合，与生客初度见面时几于无话可说。某要人过港，李济深张宴以迓之，蔡默坐一隅，始终未与攀谈。某要人疑其傲兀无礼，亦冷然不与话寒暄。李顾谓蔡曰：“君不识某先生耶？”蔡即趋前握手，恨相见之晚。凡有不识蔡者，见其沉默寡言笑，疑为昂首天外。实则蔡初非骄蹇之流，徒以拙于词令，与各方殊寡交游。然与海外华侨则相处如家人昆季，民族同盟分配职务时以海外部长一席相属，即基于此。蔡常居青山别墅，除与少数友人弈戏外，性喜出猎及游泳云。
www.1tdw.com



陈济棠与粤军

曩者陈济棠在粤时，与中央保持相当关系，与胡汉民亦然，复取睦邻联桂之政策。其于各将领，凡官至军、师长以上者皆得安享尊荣，旅、团长以下直接受命于陈。陈颇以充实军备为急务，规模宏大之琶江兵工厂有防空设备，有新式机械，海外运来之飞机、高射炮皆择其最善者，一掷巨万无吝色。然陈氏系一宿命论者，赤军扬鞭西南时，陈惑于佥壬之言，以为中央威德有加，百尺竿头行见更进一步，遂萌组府之志。然议论未定而内部解纽，陈氏毅然解兵柄，其一念之勇，化堆垛为祥云，自非一般称兵构衅者所能企及也。
陈氏放洋后，余汉谋以赞助统一之功，负有整理粤局之重任。粤军由第一集团改称第四路，其间分门别类：有所谓客家系，以李振球、李洁之（广州公安局长）昆仲为骨干，辅以黄涛、莫希德、张瑞贵等师，并有“八大金刚”之称；次为西江系，余汉谋为首领，陈章、叶肇两师属焉；再次为旧四军系（一名高州系），主角缪培南，下有邓龙光、李汉魂等部；其无所附丽者有陈济棠系之李扬敬、巫剑虹等部，徐景唐系之曾友仁、谭邃两师。粤局改组后，徐氏出任参谋长及建设厅长等职。“八·一三”以前，陈济棠虽远适异国，不无抚髀兴叹之念，即束装作归计。其时粤军暗潮甚烈，赖有明眼者流奔走陈、余之间，为之消释旧怨。陈抵广州时，余率军民倾城以迎，陈颇为感动，遂解其宦囊，以一千万捐助战费，以若干为救济乡人由沪归粤之需。先是，陈氏于去国时划出四千万存港，将以之重整旗鼓，至是移为救国救乡之用。中央鉴其忱悃，畀以国府委员一席，使居衡州，与李济琛辈共负规画国防之责。陈在粤军中殆居元老之地位，将领自余汉谋以下对之敬礼有加，陈对之亦爱护备至云。




广西鸟瞰

欲明广西现势，须回溯已往之史料。当李、白在武汉及平津两处战争失势时，俨如宣告破产之商店，仅余干部数人栖身香港，伊等宦囊皆不充裕。尔时俞作柏主政桂省，其部将李明瑞等与中央不能合作，桂人亦不直其所为。李、白利用时机，遂得回桂复政。厥后桂、粤间发生战事，粤军升堂入室，其锋锐不可当，桂省几岌岌无以自保矣。然李宗仁系一干练明达之军人，在某种形势之下拿得稳、放得下，卒能化敌为友，与粤省当局打成一片。李氏不惜以桂军总司令之尊长驻羊城，其舍己从人之渊量，自非一般赳赳武夫所能望其项背者也。
此一时期之粤、桂关系，粤省在地位上俨然以老大哥自命，而桂省仍能固守其不卑不亢之独特立场，双方声应气求，有若辅车之相依也。桂省固以贫瘠闻，经济上赖粤方予以补助。当其时，李、白提倡三自主义及三寓主义，积极修筑公路，训练民团，并规划各种建设事业，在梧州设立硫磺厂（系与粤省合资兴办），在贵县附近设立规模宏大之糖厂，在南宁附近创办改良畜种之机关（广西出口以牛为大宗，次为鸡、豚，省当局以科学方法改良畜种，颇著成效），皆驰誉国中之新兴事业也。此外尚有印刷所（在南宁附近，可制近代锌铜版）、气象台、兵工厂、航空设备、军官学校等，应有尽有。此风气宜固陋之省区一变而为新时代之宠儿。至于教育事业，其荦荦大者，梧州有广西大学，桂林有师范专科学校。前者由马君武主持其事。马氏系一道貌岸然之名流，彼认教育系一种超然事业，为教育而教育则可，与时俗相浮沉则不可。但省当局之意则以为教育系各种事业之一环，应与军政一切布置相配合，始足适应时代之需要。此非马氏所能苟同，于是马氏拂袖求去，而当局得行其志，将内容积极扩充。同时师范专科亦改为文学院，其中教授人选多系海内知名人士，此为全省文化界之大动脉，桂人思想之锐变于此颇有深切之关系焉。
桂省有一特殊之机构，厥名曰“乐群社”，其性质与南京之励志社相似。省当局鉴于该省交通不便，行旅苦无投足之所，遂有此项组织。不独用以招待外宾，即本省官绅学子性喜遨游者，亦因之而生到处为家之美感。大都市如南宁、梧州、桂林无论矣，即小而至于一县一要镇，无不有该社之分社。此虽小事，试一透视其内容，则为有系统的组织。中央某要人曾深入桂境，专为调查此事。可见桂当局埋头苦干之精神，虽事涉纤细，亦决不轻轻放过也。
编练民团系李、白两人之拿手好戏，其初步从调查户口入手，务求其精确无误，然后按村镇城市之大小分配组织。倘值动员时间，当局可按图索骥，而无临渴掘井之弊。此外对于学生军训要取严格办法。桂省军额平时约有十八团至二十五团，前岁西南之变，骤扩充至二十万，今值对外作战，其数量之激增自为意料中事。
桂省所患者为贫。过去特税每年收入约达千余万元，自中央励行禁烟政策以来，此项收入殆已一笔勾销。以桂省之各项收入分配一切开支，实不啻九牛之一毛，虽得粤方解囊相助，终属杯水车薪。当局深思熟筹，乃实行贸易统制政策，凡桐油、棉花、矿产等物均由省政府吸收后再行运输出口（桐油系桂省大宗出产）。此外，卷烟公卖一事颇有一述之价值。例如美丽牌香烟在国内通都大邑胥视为一种普通价廉之烟草，然在桂人视之则不啻极考究难得之香烟，非席丰履厚者罕有一吸之机会，寻常人所吸大抵为槟榔屿、哈大门等牌。但有外来之客购美丽牌吸之，表面装璜与外省所见者无异，而烟味远逊。初不解何以致此，后悉省当局与烟公司订有契约，凡销行桂省之美丽牌务须减轻成本，而后政府课以相当之税率，始恍然而悟。
桂省除广西银行以外并无任何银行，该行实操统制贸易之大权。自“八·一三”战事发生后，始筹设中央银行办事处，此亦可注意之一事也。
www.xiabook.com



内容

广西舞台上之主角为李、白、黄（旭初）三氏，号称“三位一体”，盖分之为三人，合之则一，桂省每一机关及公共场所均悬有三人之照相。白绾军事，以机敏为时所推；黄负政治责任，坐镇后方；李则兼容并蓄，泱泱乎有领袖群伦之风度，其气宇之恢宏、态度之雍穆，似非白、黄所能企及也，凡桂省一切对外问题，均由李氏出头办理。据李自述其身世，曩年卒业军校后，以啬于机缘，曾屈身为体操教习，月俸才十余元耳。旋投入军藉，获充副营长。适有战事发生，营长因畏葸去职，上级命李代之。其时粤、桂间屡有阋墙之争，某岁，桂军挫败，李营编入粤军。师长系粤人，于检阅训话时痛诋桂军之螳臂当车，李怒，率部宵走，入十万大山为游击队。厥后重入军旅，始造成今日之地位云云。此亦一段有兴趣之掌故也。
李、白、黄三人各有其独特之个性，但有一混同之点，与人谈话时，纵来客意见与之极端相反，而虚衷受教，夷然不以为忤，则三人如一也。
凡观光桂省者，开始即得深刻之印象：公务员均着灰色制服，军人均着墨绿色制服，布质粗劣，上下了无差异。其尤别致之一事，则伊等无一着皮鞋者，皆以广西式之布鞋代之。遍游梧州、南宁、桂林各都市，所见均无不同。倘有人焉，服整洁新式之洋装，或灿然绸制之华眼，旁观者不假思索，即断指之为失业者或外来之客。然外客久留其地必与伊等力求同化，即文人改着灰色制服、武人改着墨绿色制服，苟非然者，大众投以异样之眼光，殊令人为之局难安也。然有一例外，使人深感诧异，盖李氏向着长统马靴，从未一着广西式之布鞋也。或谓李氏以地方领袖之尊宜与众有别，或谓马靴足以表现其英武之姿，此皆妄自猜度。某要人以此询李夫人郭德洁女士，女士莞尔曰：“无他，避蚊蚋耳。”盖桂省为产蚊之乡，每至黄昏后，信手抓来，可毙飞蚊无算，全省到处皆然。
郭女士为李氏之贤内助，亦为一省女领袖，殆与蒋委员长伉俪之为全国楷模者相同。女士不矜不伐，绝不拿出夫人的招牌为其活动之武器，与人对话时温循周到，恪守其女士的身份，尤喜与下层妇女娓娓深谈。当妇女协会甫告成立时，有事须与李宗仁交涉，女士挽李友某长者代白其意，长者笑曰：“夫妇之亲，尚容他人为之作电话机耶？”女士答曰：“此为团体活动，与家政截然两事，故不如第三者从中斡旋之为得也。”白夫人之性格则系另一范畴，常深居简出，不乐与宾客相周旋。每值戎马仓皇之际，辄居乡自遣，享受大自然之风趣焉。
除李、白、黄三氏外，桂省军人中之佼佼者为总参谋长李品仙，军长廖磊、夏威，参谋处长张任民，绥署秘书长潘宜之，龙州边防督办覃联芳诸氏。关于桂军将领之掌故，言之颇堪玩味。盖过去时期，李、白与唐生智所统率之湘军恒立于敌对之地位（西征之役，桂军溯流而上，唐氏因以下野。厥后唐赴平津接收白崇禧所统之部队，白遂解职居港），而双方部曲则有胶结莫解之关系，不可谓非一奇迹也。曩者叶琪、李品仙、廖磊三将领号为桂军中之柱石，伊等均出身于保定军官学校，与唐生智为同窗友。唐发迹最早，学成回湘任营长职，李、廖袱被从之，叶亦服务于湘军另一部队中。迨唐扶摇直上，由师旅长而军长而总指挥而集团军总司令，叶亦隶其麾下，李、廖则分任军师长等要职。此三人者，皆以桂人而久居湘省，所率为湘军，与桂省初若风马牛之不相及，然叶与李、白为莩葭亲，唐失势时，三人皆入桂军中为要角。湘、桂地壤相接，桂军中亦不乏三湘七泽之健儿，然李、廖重绾军符系另起炉灶，非复往者之本钱矣。三四年前，叶在桂林坠马殒命，李、白哭之恸今者墓木已拱矣。
上之所好，下必有甚。桂军诸将领类皆揣摹李、白二氏之作风而得其一鳞半爪，有谈吐类似李者，有深谋远虑肖白者，翠微（叶字）、鹤龄（李字）二氏轩昂伉爽之气概，则信乎李、白二氏之化身也。
诸将作战最勇者，允推廖磊与覃联芳。廖昔隶唐生智麾下时，人呼为“廖猛子”而不名，唐每拊其背而与之语曰：“猛子若往，吾无忧矣。”然桂省则盛称覃氏之武功，诩为桂军中首屈一指。覃赋性豪放，不治家人生产，薪禄所入不敷其个人挥霍。每值囊空如洗时辄诣省垣求谒李宗仁氏，面请辞职。李窥其隐，辄呼而慰之曰：“君又闹亏空矣，如何？”覃应之曰：“唯。”李笑曰：“无伤，君之‘辞职病’惟孔方兄能医之。”即解囊馈以金，覃掬之入怀，欢跃而去。渠下榻乐群社，每得钱，多则一来复，少则二三天必倾其所有，至于资斧无着而后止。李知其然也，临别时必另为备路费。覃性嗜猎狩，蓄犭制犬一头，爱之如友。当覃由总部退出囊橐充刃时，往往视钱币如其仇敌，用之唯恐不速，辄以丰肴饲犬。人有问之者，则笑曰：“此犬不比寻常之犬，不会钻狗洞，只解搏逐野物。”其诙谑有如此者。
桂省政治里层有一出类拔萃之人物，外间多不能举其名。此君尤不愿锋芒外露，罕与外宾相接触，殆一不尚宣传、从事实际之有心人也，其人即主张桂省应与中央精诚团结之王季文。前岁粤桂之变，王站在一旁静听时局之演变。彼为绝对忠于桂当局者，初不因主张未能贯彻而与李、白分道扬镳，李、白亦绝不以其倾心中枢而稍存歧视之念。盖知其为人谋则忠，而非善自为谋者可比也。尔时桂省虽与中央偶有违言，而未尝投以恶声，留有和平解决之余地，此即王氏不得意中得意之作。王富于政治头脑，对诸种学说颇能穷其奥妙，以是为李、白所敬服，相处以师友之间（李与之为两江亲同乡，礼貌尤为周挚），王亦鞠躬尽瘁以报之。曩者李、白屡请出任要职，辄逊谢不遑；此次奉令出师，李曰：“天下兴亡，匹夫有责，先生可以出而仕矣。”王逊谢如前状。李强之至再，始允接受一顾问虚衔。盖此君对政治非不热中，对权位则视若浮云，愿作幕中人而不愿献身于政治舞台之上。
与王形迹相似，同为李、白不可少之智多星尚有一人，系广西大学秘书长兼文学院长朱佛定。朱系江苏人，曩岁负笈法国，对各国政治之沿革所得甚丰，而待人接物讷讷然，不以名流学者自诩，其前途未可限量也。
http://www.xiabook.com

下书网 手机端免费下载txt http://m.xiabook.com ，最有文艺气息的文学网站，我们提供给您的小说不求最多，但求最经典最完整199708